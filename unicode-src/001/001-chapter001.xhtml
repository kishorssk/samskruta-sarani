<?xml version="1.0" encoding="UTF-8"?>
<html xmlns="http://www.w3.org/1999/xhtml" xml:lang="en" lang="en" xmlns:epub="http://www.idpf.org/2007/ops">
<head>
	<title>श्रीमाधवीयश्रीशङ्करदिग्विजयसारः</title>
	<link rel="stylesheet" type="text/css" href="css/style.css" />
</head>
<body class="maintext">
	<section class="level1 numbered" epub:type="chapter" role="doc-chapter" id="id-001">
		<h1 class="level1-title" epub:type="title"><span class="num">श्रीमाधवीयश्रीशङ्करदिग्विजयसारः</span></h1>
		﻿<p class="verse">
			१. प्रणम्य परमात्मानं श्रीविद्यातीर्थरूपिणम् ।<br />प्राचीनशङ्करजये सारः सङ्गृह्यते स्फुटम्॥१ – १॥
		</p>		
		<ul>
			<li><b>पदच्छेदः  –  </b> प्रणम्य, परमात्मानम् , श्रीविद्यातीर्थरूपिणम्  , प्राचीनशङ्करजये, सारः, सङ्गृह्यते, स्फुटम् ॥</li>
			<li><b>अन्वयः  –  </b> श्रीविद्यातीर्थरूपिणम् परमात्मानं प्रणम्य, प्राचीनशङ्करजये सारः स्फुटम् (मया) सङ्गृह्यते ॥</li>
			<li><b>छन्दः  –  </b> अनुष्टुप् ॥</li>
		</ul>
		<p class="eng_meaning">After paying my respects to the Lord in the form of Vidyatirtha, I shall attempt to give, in brief, the essential details of the ancient Shankara Vijayam.</p>
		<p class="verse">
			२. यद्वद् घटानां पटलो विशालो विलोक्यतेऽल्पे किल दर्पणेऽपि ।<br />तद्वन्मदीये लघुसङ्ग्रहेऽस्मिन् उद्वीक्ष्यतां शाङ्करवाक्यसारः॥१ – २॥
		</p>
		<ul>
			<li><b>पदच्छेदः  –  </b> यद्वद्, घटानाम्, पटलः, विशालः, विलोक्यते, अल्पे, किल, दर्पणे, अपि, तद्वत्, मदीये, लघुसङ्ग्रहे, अस्मिन्, उद्वीक्ष्यताम् , शाङ्करवाक्यसारः ॥</li>
			<li><b>अन्वयः  –  </b> यद्वत् अल्पे अपि दर्पणे घटानां विशालः पटलः विलोक्यते किल तद्वत् मदीये अस्मिन् लघुसङ्ग्रहे शाङ्करवाक्यसारः उद्वीक्ष्यताम् ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">A herd of elephants, though big in size, can be seen reflected in a small mirror. Even so, though mine is an abridged work, it will still reflect all the essential details of the life of Sri Shankara truthfully and faithfully.</p>
		<p class="verse">
			३. ततो महेशः किल केरलेषु श्रीमद्वृषाद्रौ करुणासमुद्रः ।<br />पूर्णानदीपुण्यतटे स्वयम्भूलिङ्गात्मनाऽनङ्गधगाविरासीत्॥२ – १॥
		</p>
		<ul>
			<li><b>पदच्छेदः  –  </b> ततः, महेशः, किल, केरलेषु ,श्रीमद्वृषाद्रौ, करुणासमुद्रः ,पूर्णानदीपुण्यतटे, स्वयम्भूलिङ्गात्मना, अनङ्गधक् , आविरासीत् ॥</li>
			<li><b>अन्वयः  –  </b>  ततः करुणासमुद्रः अनङ्गधक् महेशः केरलेषु पूर्णानदीपुण्यतटे स्वयम्भूलिङ्गात्मना आविरासीत् किल ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Lord Shiva, a sea of compassion and the destroyer of cupid, appeared as a self existent image (lingam) near mount Vrishachala in Kerala, on the banks of the river Poorna.</p>
		<p class="verse">
			४. तस्येश्वरस्य प्रणतार्तिहर्तुः प्रसादतः प्राप्तनिरीतिभावः ।<br />कश्चित्तदभ्याशगतोऽग्रहारः कालट्यभिख्योऽस्ति महान्मनोज्ञः॥२ – ३॥
		</p>
		<ul>
			<li><b>पदच्छेदः  –  </b> तस्य, ईश्वरस्य, प्रणतार्तिहर्तुः, प्रसादतः, प्राप्तनिरीतिभावः, कश्चित् , तदभ्याशगतः, अग्रहारः, कालट्यभिख्यः, अस्ति, महान् , मनोज्ञः ॥</li>
			<li><b>अन्वयः  –  </b>  तस्य प्रणतार्तिहर्तुः ईश्वरस्य  प्रसादतः प्राप्तनिरीतिभावः, तदभ्याशगतः कालट्यभिख्यः मनोज्ञः कश्चित् महान्  अग्रहारः अस्ति ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">There is an agraharam nearby known as Kaladi. It was a big and beautiful village. By the blessings of Lord Ishvara, who removes the sufferings of his devotees, the village was free from the six distresses or calamities (Īti Bādha).</p>
		<p class="verse">
			५. कश्चिद्विपश्चिदिह निश्चलधीर्विरेजे विद्याधिराज इति विश्रुतनामधेयः ।<br />रुद्रो वृषाद्रिनिलयोऽवतरीतुकामः यत्पुत्रमात्मपितरं समरोचयत्सः॥२ – ४॥
		</p>
		<ul>
			<li><b>पदच्छेदः  –  </b> कश्चित् , विपश्चित् , इह, निश्चलधीः, विरेजे, विद्याधिराजः, इति, विश्रुतनामधेयः, रुद्रः वृषाद्रिनिलयः, अवतरीतुकामः, यत्पुत्रम् आत्मपितरम्, समरोचयत् , सः ॥</li>
			<li><b>अन्वयः  –  </b> इह विद्याधिराजः इति विश्रुतनामधेयः कश्चित्  निश्चलधीः विपश्चित्  विरेजे,   सः वृषाद्रिनिलयः रुद्रः अवतरीतुकामः यत्पुत्रम् आत्मपितरं समरोचयत् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">In that village there lived a welknown scholar by name Vidyadhiraja endowed with real culture. Parameswara, of Vrishachala, the dispeller of the troubles of his worshippers, desired birth in that village as the grand – son of Vidyadhiraja.</p>
		<p class="verse">
			६. पुत्रोऽभवत्तस्य पुरात्तपुण्यैः सुब्रह्मतेजाः शिवगुर्वभिख्यः ।<br />ज्ञाने शिवो यो वचने गुरुस्तस्यान्वर्थनामाऽकृत लब्धवर्णः॥२ – ५॥
		</p>
		<ul>
			<li><b>पदच्छेदः  –  </b>पुत्रः,अभवत् , तस्य, पुरात्तपुण्यैः, सुब्रह्मतेजाः, शिवगुर्वभिख्यः, ज्ञाने, शिवः, यः वचने, गुरुः, तस्य, अन्वर्थनाम, अकृत लब्धवर्णः ॥</li>
			<li><b>अन्वयः  –  </b>  तस्य पुरात्तपुण्यैः सुब्रह्मतेजाः शिवगुर्वभिख्यः पुत्रः अभवत्  । यः ज्ञाने शिवः,  वचने गुरुः (असीत्) लब्धवर्णः तस्य अन्वर्थनाम अकृत ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">Vidyadhiraja begot a son, as a result of his past good actions. Both father and son have earned the fruits of the past virtuous actions. That son named Sivaguru was brilliance – incarnate. He resembled Siva in knowledge, and Brihaspati in eloquence. Hence the learned Vidyadhiraja named him as Sivaguru. [Since Vidyadhiraja was a very learned Scholar, the name thus given by him can be also indicative of one, who became the father or preceptor to Siva himself.]</p>
		<p class="verse">
			७. स ब्रह्मचारी गुरुगेहवासी<br />तत्कार्यकारी विहितान्नभोजी ।<br />सायम्प्रभातं च हुताशसेवी<br />व्रतेन वेदं निजमध्यगीष्ट॥२ – ६॥
		</p>
		<ul>
			<li><b>पदच्छेदः  –  </b> सः, ब्रह्मचारी, गुरुगेहवासी, तत्कार्यकारी, विहितान्नभोजी, सायम् , प्रभातं, च, हुताशसेवी, व्रतेन, वेदं, निजम् , अध्यगीष्ट॥</li>
			<li><b>अन्वयः  –  </b>  सः ब्रह्मचारी गुरुगेहवासी तत्कार्यकारी विहितान्नभोजी सायम्  प्रभातं च हुताशसेवी व्रतेन निजं वेदं  अध्यगीष्ट॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Sivaguru lived in the house of his preceptor as a brahmachari, obeyed his commands, took food as enjoined by the sastras, performed the worship to Agni both morning and evening (Samitadanam) and learnt the Veda as per the tradition.</p>
		<p class="verse">
			८. बह्वर्थदायिषु बहुष्वपि सत्सु देशे <br />कन्याप्रदातृषु परीक्ष्य विशिष्टजन्म ।<br />कन्यामयाचत सुताय स विप्रवर्यो<br />विप्रं विशिष्टकुलजं प्रथितानुभावः॥२ – २८॥
		</p>
		<ul>
			<li><b>पदच्छेदः  –  </b>बह्वर्थदायिषु, बहुषु, अपि सत्सु, देशे, कन्याप्रदातृषु, परीक्ष्य, विशिष्टजन्म, कन्याम्, अयाचत, सुताय, सः, विप्रवर्यः, विप्रम्, विशिष्टकुलजम्, प्रथितानुभावः॥</li>
			<li><b>अन्वयः  –  </b> प्रथितानुभावः सः विप्रवर्यः देशे बह्वर्थदायिषु कन्याप्रदातृषु बहुषु सत्सु अपि  विशिष्टजन्म परीक्ष्य विशिष्टकुलजं विप्रं सुताय कन्याम् अयाचत  ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Though there were many in the village who were willing to offer their daughters in marriage along with a large fortune to his son, the famous and wise Vidyadhiraja, asked for the hand of a girl born of a noble family.</p>
		<p class="verse">
			९. विद्याधिराजमघपण्डितनामधेयौ<br />संप्रत्ययं व्यतनुतामभिपूज्य दैवम् ।<br />सम्यङ्मुहूर्तमवलम्ब्य विचारणीया<br />मौहूर्तिका इति परस्परमूचिवांसौ॥२ – ३३॥
		</p>
		<ul>
			<li><b>पदच्छेदः  –  </b> विद्याधिराजमघपण्डितनामधेयौ, संप्रत्ययं, व्यतनुताम् , अभिपूज्य, दैवम् , सम्यक् , मुहूर्तम् , अवलम्ब्य, विचारणीयाः, मौहूर्तिकाः, इति, परस्परम् , ऊचिवांसौ ॥</li>
			<li><b>अन्वयः  –  </b>  विद्याधिराजमघपण्डितनामधेयौ सम्यक् मुहूर्तम्  अवलम्ब्य दैवम् अभिपूज्य सम्प्रत्ययं व्यतनुताम्  । (विवाहार्थम्) मौहूर्तिकाः विचारणीयाः इति परस्परम् ऊचिवांसौ ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Vidyadhiraja and Maghapandita, father of the bride, performed kuladevata pooja and decided to fix an auspicious date for the marriage in consultation with the astrologers.</p>
		<p class="verse">
			१०. उद्वाह्य शास्त्रविधिना विहिते मुहूर्ते<br />तौ संमुदं बहुमवापतुराप्तकामौ ।<br />तत्रागतो भृशममोदत बन्धुवर्गः<br />किं भाषितेन बहुना मुदमाप वर्गः॥२ – ३४॥
		</p>
		<ul>
			<li><b>पदच्छेदः  –  </b> उद्वाह्य, शास्त्रविधिना, विहिते, मुहूर्ते, तौ, संमुदं, बहुम् , अवापतुः, आप्तकामौ, तत्र, आगतः, भृशम् , अमोदत, बन्धुवर्गः,  किं, भाषितेन, बहुना, मुदम् , आप, वर्गः ॥</li>
			<li><b>अन्वयः  –  </b>  आप्तकामौ तौ शास्त्रविधिना विहिते मुहूर्ते उद्वाह्य संमुदं बहुम् अवापतुः । तत्र आगतः बन्धुवर्गः भृशम् अमोदत । किं बहुना भाषितेन  वर्गः मुदम् आप ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">The parents felt happy after celebrating the marriage on the auspicious day. The relatives who attended the function also felt happy. What's more to say, happiness spread everywhere. (10)</p>
		<p class="verse">
			११. गर्भं दधार शिवगर्भमसौ मृगाक्षी <br />गर्भोऽप्यवर्धत शनैरभवच्छरीरम् ।<br />तेजोऽतिरेकविनिवारितदृष्टिपात  – <br />विश्वं रवेर्दिवसमध्य इवोग्रतेजः॥२ – ५७॥
		</p>
		<ul>
			<li><b>पदच्छेदः  –  </b> गर्भम्, दधार, शिवगर्भम् , असौ, मृगाक्षी, गर्भः,अपि, अवर्धत, शनैः, अभवत् ,शरीरम्, तेजोऽतिरेकविनिवारितदृष्टिपातविश्वं रवेः, दिवसमध्ये, इव, उग्रतेजः॥</li>
			<li><b>अन्वयः  –  </b>  असौ मृगाक्षी शिवगर्भं गर्भं दधार । गर्भः अपि  शनैः  अवर्धत । शरीरं दिवसमध्ये तेजोऽतिरेकविनिवारितदृष्टिपातविश्वं रवेः उग्रतेजः  इव अभवत्  ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">The beautiful deer – eyed damsel conceived Lord Siva in her womb. It gradually developed in her womb, it's brilliant countenance invisible to the eyes of the world, just as the Sun becomes invisible because the sharp rays of the midday Sun blinds the eyes of the onlookers.</p>
		<p class="verse">
			१२. लग्ने शुभे शुभयुते सुषुवे कुमारं <br />श्रीपार्वतीव सुखिनी शुभवीक्षिते च ।<br />जाया सती शिवगुरोर्निजतुङ्गसंस्थे<br />सूर्ये कुजे रविसुते च गुरौ च केन्द्रे॥२ – ७१॥
		</p>
		<ul>
			<li><b>पदच्छेदः  –  </b> लग्ने, शुभे, शुभयुते, सुषुवे, कुमारम्, श्रीपार्वती, इव, सुखिनी, शुभवीक्षिते, च, जाया, सती, शिवगुरोः, निजतुङ्गसंस्थे, सूर्ये, कुजे, रविसुते, च, गुरौ, च, केन्द्रे ॥</li>
			<li><b>अन्वयः  –  </b>  शिवगुरोः जाया सती सुखिनी शुभे शुभयुते लग्ने सूर्ये कुजे रविसुते च  निजतुङ्गसंस्थे श्रीपार्वती इव कुमारं सुषुवे शुभवीक्षिते च, गुरौ, च, केन्द्रे ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Sri Aryambal delivered a child, like Parvathi who begot Sri Subramania, in an auspicious moment when the stars were propitious and when the Sun, Saturn, Jupiter and Mars were in ascendance.</p>
		<p class="verse">
			१३. यत्पश्यतां शिशुरसौ कुरुते शमग्र्यं<br />तेनाकृतास्य जनकः किल शङ्कराख्याम् ।<br />यद्वा चिराय किल शङ्करसम्प्रसादात्<br />जातस्ततो व्यधित शङ्करनामधेयम्॥२ – ८३॥
		</p>
		<ul>
			<li><b>पदच्छेदः  –  </b> यत्, पश्यतां शिशुः, असौ, कुरुते, शम्, अग्र्यम्, तेन, अकृत, अस्य, जनकः, किल, शङ्कराख्याम् , यद्, वा, चिराय, किल, शङ्करसम्प्रसादात् , जातः, ततः, व्यधित, शङ्करनामधेयम् ॥</li>
			<li><b>अन्वयः  –  </b>   यत् असौ शिशुः पश्यताम् अग्र्यम्  शम् कुरुते,  तेन अस्य  जनकः शङ्कराख्याम् अकृत किल । यद्वा चिराय , शङ्करसम्प्रसादात्  जातः किल, ततः शङ्करनामधेयं व्यधित॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Since the child gave extreme joy to those that beheld him, the father named the child Shankara (the maker of good). Further, since Lord Shiva blessed him with the child after long years of prayer, and so this name was given.</p>
		<p class="verse">
			१४. कमलानिलयः कलानिधे  –  <br />र्विमलाख्यादजनिष्ट भूसुरात् ।<br />भुवि पद्मपदं वदन्ति यं<br />सविपद्येन विवादिनां यशः॥३ – २॥
		</p>
		<ul>
			<li><b>पदच्छेदः  –  </b> – कमलानिलयः कलानिधेः विमलाख्यात् अजनिष्ट भूसुरात् भुवि पद्मपदं वदन्ति यं सविपद् येन विवादिनां यशः॥</li>
			<li><b>अन्वयः  –  </b>   कमलानिलयः कलानिधेः विमलाख्यात् भूसुरात्  अजनिष्ट, यं भुवि पद्मपदं वदन्ति । येन विवादिनां यशः सविपद् (अभवत्)॥</li>
			<li><b>छन्दः  –  </b> वियोगिनी </li>
		</ul>
		<p class="eng_meaning">Sri Vishnu, Lakshmi’s lord, was born as a son to a very scholarly brahmin Vimala. The  world would know him later as Padmapada. He would be a scholar who destroys the fame of his opponents.</p>
		<p class="verse">
			१५. पवनोऽप्यजनि प्रभाकरात्<br />सवनोन्मीलितकीर्तिमण्डलात् ।<br />गलहस्तितभेदवाद्यसौ<br />किल हस्तामलकाभिधामधात्॥३ – ३॥
		</p>
		<ul>
			<li><b>पदच्छेदः  –  </b>   पवनः अपि अजनि प्रभाकरात् सवनोन्मीलितकीर्तिमण्डलात्  गलहस्तितभेदवादी असौ किल हस्तामलकाभिधाम् अधात् ॥</li>
			<li><b>अन्वयः  –  </b>  पवनः अपि  सवनोन्मीलितकीर्तिमण्डलात् प्रभाकरात् अजनि । असौ किल गलहस्तितभेदवादी हस्तामलकाभिधामधात् ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">God Vayu was born as the son of a great scholar Prabhakara, whose fame had spread throughout the world for his diligent performance of sacrifices. Known by the name Hastamalaka, he vanquished all those that preached the doctrine of dualism.</p>
		<p class="verse">
			१६. पवमानदशांशतोऽजनि<br />प्लवमानाऽञ्चति यद्यशोम्बुधौ ।<br />धरणी मथिता विवादिवाक्<br />तरणी येन स तोटकाह्वयः॥३ – ४॥
		</p>
		<ul>
			<li><b>पदच्छेदः  –  </b> पवमानदशांशतः अजनि प्लवमाना अञ्चति यद्यशोम्बुधौ  धरणी मथिता विवादिवाक्तरणी येन सः तोटकाह्वयः॥</li>
			<li><b>अन्वयः  –  </b>  पवमानदशांशतः सः तोटकाह्वयः अजनि । यद्यशोम्बुधौ प्लवमाना  धरणी अञ्चति । येन विवादिवाक्तरणी मथिता ॥</li>
			<li><b>छन्दः  –  </b>  वियोगिनी</li>
		</ul>
		<p class="eng_meaning">Lord Vayu, by a tenth of his being, was born as Thotakacharya. The earth is floating on the sea of his fame. The preachings of the opponents were completely submerged by him.</p>
		<p class="verse">
			१७. विधिरास सुरेश्वरो गिरां<br />निधिरानन्दगिरिर्व्यजायत ।<br />अरुणः समभूत्सनन्दनो <br />वरुणोऽजायत चित्सुखाह्वयः॥३ – ६॥
		</p>
		<ul>
			<li><b>पदच्छेदः  –  </b>  विधिः आस सुरेश्वरः गिरां निधिः आनन्दगिरिः व्यजायत अरुणः समभूत् सनन्दनः वरुणः अजायत चित्सुखाह्वयः॥</li>
			<li><b>अन्वयः  –  </b>    विधिः सुरेश्वरः आस, गिरां निधिः आनन्दगिरिः व्यजायत,  अरुणः सनन्दनः समभूत् , वरुणः चित्सुखाह्वयः अजायत ॥</li>
			<li><b>छन्दः  –  </b>  वियोगिनी</li>
		</ul>
		<p class="eng_meaning">Lord Brahma was born as Sureshwara. Lord Brihaspati took form as Anandagiri, God Aruna (Sun’s charioteer) as Sanandana,  and Varuna as Chitsukacharya.</p>
		<p class="verse">
			१८. अथावतीर्णस्य विधेः पुरन्ध्री<br />साऽभूद्यदाख्योभयभारतीति ।<br />सरस्वती सा खलु वस्तुवृत्त्या <br />लोकोऽपि तां वक्ति सरस्वतीति॥३ – ९॥
		</p>
		<ul>
			<li><b>पदच्छेदः  –  </b> अथ अवतीर्णस्य विधेः पुरन्ध्री सा अभूत् यदाख्या उभयभारती इति सरस्वती सा खलु वस्तुवृत्त्या लोकः अपि तां वक्ति सरस्वती इति॥</li>
			<li><b>अन्वयः  –  </b>  अथ अवतीर्णस्य विधेः पुरन्ध्री सा अभूत् , यदाख्या उभयभारती इति (आसीत्)। सा सरस्वती खलु ,  लोकः वस्तुवृत्त्या अपि तां सरस्वती इति वक्ति ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Then Saraswati, wife of Brahma, took birth in this world as Ubhaya Bharati (the doubly – enlightened). Since Saraswati herself was born as a human being, and was a great vidushi, people also called her Saraswati.</p>
		<p class="verse">
			१९. जग्राह पाणिकमलं हिममित्रसूनुः<br />श्रीविष्णुमित्रदुहितुः करपल्लवेन ।<br />भेरीमृदङ्गपटहाध्ययनाब्जघोषैः<br />दिङ्मण्डले सुपरिमूर्च्छति दिव्यकाले॥३ – ५७॥
		</p>
		<ul>
			<li><b>पदच्छेदः  –  </b> जग्राह पाणिकमलं हिममित्रसूनुः श्रीविष्णुमित्रदुहितुः करपल्लवेन भेरीमृदङ्गपटहाध्ययनाब्जघोषैः दिङ्मण्डले सुपरिमूर्च्छति दिव्यकाले ॥</li>
			<li><b>अन्वयः  –  </b>   भेरीमृदङ्गपटहाध्ययनाब्जघोषैः दिङ्मण्डले सुपरिमूर्च्छति (सति) हिममित्रसूनुः  करपल्लवेन  श्रीविष्णुमित्रदुहितुः पाणिकमलं  दिव्यकाले  जग्राह  ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">The beat of drums and other musical instruments, sounds of the conch shells and chanting of the Vedas rent the air when Himamitra’s son Viswaroopa took the lotus hand of Saraswati (daughter of Vishnumitra) in wedlock.</p>
		<p class="verse">
			२०. अथ शिवो मनुजो निजमायया<br />द्विजगृहे द्विजमोदमुपावहन् ।<br />प्रथमहायन एव समग्रहीत् <br />सकलवर्णमसौ निजभाषिकाम्॥४ – १॥
		</p>
		<ul>
			<li><b>पदच्छेदः  –  </b> अथ शिवः मनुजः निजमायया द्विजगृहे द्विजमोदम् उपावहन् प्रथमहायने एव समग्रहीत्  सकलवर्णम् असौ निजभाषिकाम् ॥</li>
			<li><b>अन्वयः  –  </b>  अथ असौ शिवः निजमायया मनुजः(सन्) द्विजगृहे द्विजमोदम् उपावहन् प्रथमहायने एव सकलवर्णं  निजभाषिकां (च) समग्रहीत्  ॥</li>
			<li><b>छन्दः  –  </b> द्रुतविलम्बितम्</li>
		</ul>
		<p class="eng_meaning">Lord Siva, through his Maya, having taken the form of a boy, lived in the house of Sivaguru giving pleasure by his playfulness. He learnt in his very first year all the alphabets, and speaking in his mother tongue. (20)</p>
		<p class="verse">
			२१. द्विसम एव शिशुर्लिखिताक्षरं<br />गदितुमक्षमताक्षरवित्सुधीः ।<br />अथ स काव्यपुराणमुपाशृणोत् <br />स्वयमवैत्किमपि श्रवणं विना॥४ – २॥
		</p>
		<ul>
			<li><b>पदच्छेदः  –  </b>द्विसमे एव शिशुः लिखिताक्षरम् गदितुम् अक्षमत अक्षरवित् सुधीः अथ सः काव्यपुराणम् उपाशृणोत् स्वयम् अवैत् किम् अपि श्रवणम् विना ॥</li>
			<li><b>अन्वयः  –  </b>  द्विसमे एव शिशुः अक्षरवित्  लिखिताक्षरम् गदितुम् अक्षमत । अथ सुधीः सः काव्यपुराणम् उपाशृणोत्  । किम् अपि श्रवणम् विना स्वयम् अवैत्  ॥</li>
			<li><b>छन्दः  –  </b>  द्रुतविलम्बितम्</li>
		</ul>
		<p class="eng_meaning">The precocious child began to read when he was only two years of age. He then heard the Kavyas and Puranas. Even without hearing, he began to know some subjects. [अक्षरवित्  means one who knows the indestructible Supreme Soul. सुधीः means He, by whose kindness, a good knowledge is created in another. This refers to the world Teacher Sri Shankara.]</p>
		<p class="verse">
			२२. अजनि दुःखकरो न गुरोरसौ<br />श्रवणतः सकृदेव परिग्रही ।<br />सहनिपाठजनस्य गुरुः स्वयं<br />स च पपाठ ततो गुरुणा विना॥४ – ३॥
		</p>
		<ul>
			<li><b>पदच्छेदः  –  </b>अजनि दुःखकरः न गुरोः असौ श्रवणतः सकृत् एव परिग्रही सहनिपाठजनस्य गुरुः स्वयं स च पपाठ ततः गुरुणा विना ॥</li>
			<li><b>अन्वयः  –  </b> असौ गुरोः दुःखकरः न अजनि । सकृत् एव  श्रवणतः परिग्रही (अभूत्)। सहनिपाठजनस्य स्वयं गुरुः स च ततः गुरुणा विना पपाठ  ॥</li>
			<li><b>छन्दः  –  </b>  द्रुतविलम्बितम्</li>
		</ul>
		<p class="eng_meaning">Since the boy was able to grasp a subject even on hearing it only once, his teachers felt no difficulty in teaching him. Even in the subjects, which he studied, he began to teach his co – students. Then he began to learn things even without a preceptor.</p>
		<p class="verse">
			२३. शिवगुरुः स जरंस्त्रिसमे शिशौ<br />अमृत कर्मवशः सुतमोदितः ।<br />उपनिनीषितसूनुरपि स्वयं<br />न हि यमोऽस्य कृताकृतमीक्षते॥४ – ७॥
		</p>
		<ul>
			<li><b>पदच्छेदः  –  </b> शिवगुरुः स जरन् त्रिसमे शिशौ अमृत कर्मवशः सुतमोदितः उपनिनीषितसूनुः अपि स्वयम् न हि यमः अस्य कृताकृतम् ईक्षते॥</li>
			<li><b>अन्वयः  –  </b>     स शिवगुरुः सुतमोदितः स्वयम् उपनिनीषितसूनुः अपि जरन् शिशौ त्रिसमे (सति) कर्मवशः अमृत, हि  यमः अस्य कृताकृतं न  ईक्षते ॥</li>
			<li><b>छन्दः  –  </b>   द्रुतविलम्बितम्</li>
		</ul>
		<p class="eng_meaning">Sivaguru, glad with the birth of a son, was anxious.to perform the Upanayanam ceremony (the 5th in the order of rites for a male child). But fate took him (father) away on account of his advanced years. The Lord of Death has no concern for man’s realisation of his expectations.</p>
		<p class="verse">
			२४. उपनयं किल पञ्चमवत्सरे<br />प्रवरयोगयुते सुमुहूर्तके ।<br />द्विजवधूर्नियता जननी शिशोः<br />व्यधित तुष्टमनाः सह बन्धुभिः॥४ – ११॥
		</p>
		<ul>
			<li><b>पदच्छेदः  –  </b> उपनयं किल पञ्चमवत्सरे प्रवरयोगयुते सुमुहूर्तके द्विजवधूः नियता जननी शिशोः व्यधित तुष्टमनाः सह बन्धुभिः॥</li>
			<li><b>अन्वयः  –  </b>  द्विजवधूः शिशोः जननी किल नियता उपनयं  बन्धुभिः  सह पञ्चमवत्सरे प्रवरयोगयुते सुमुहूर्तके  तुष्टमनाः व्यधित ॥</li>
			<li><b>छन्दः  –  </b>   द्रुतविलम्बितम्</li>
		</ul>
		<p class="eng_meaning">Having performed the Upanayanam of the child in  an auspicious time, in his 5th year, the mother felt happy. [Smritis say ordinarily 8th year is the time. But if one wants the boy to attain self – realisation and brilliance, the Upanayanam should be performed in the 5th year. This fits in very well in this instance.]</p>
		<p class="verse">
			२५. अधिजगे निगमांश्चतुरोऽपि स<br />क्रमत एव गुरोः सषडङ्गकान् ।<br />अजनि विस्मितमत्र महामतौ<br />द्विजसुतेऽल्पतनौ जनता मनः॥४ – १२॥
		</p>
		<ul>
			<li><b>पदच्छेदः  –  </b> अधिजगे निगमान् चतुरः अपि सः क्रमतः एव गुरोः सषडङ्गकान् अजनि विस्मितम् अत्र महामतौ द्विजसुते अल्पतनौ जनतामनः ॥</li>
			<li><b>अन्वयः  –  </b>    सः चतुरः अपि क्रमतः एव गुरोः सषडङ्गकान्  निगमान् अधिजगे । अत्र द्विजसुते अल्पतनौ महामतौ (सति) जनतामनः विस्मितम् अजनि ॥</li>
			<li><b>छन्दः  –  </b>   द्रुतविलम्बितम्</li>
		</ul>
		<p class="eng_meaning">The boy, though himself very learned, studied all the four Vedas and the six vedangas under a preceptor. People were surprised at his extraordinary intelligence, far in excess of what could be expected in a boy of his age.</p>
		<p class="verse">
			२६. वेदे ब्रह्मसमस्तदङ्गनिचये गार्ग्योपमस्तत्कथा  –  <br />तात्पर्यार्थविवेचने गुरुसमस्तत्कर्मसंवर्णने ।<br />आसीज्जैमिनिरेव तद्वचनजप्रोद्बोधकन्दे समो <br />व्यासेनैव स मूर्तिमानिव नवो वाणीविलासैर्वृतः॥४ – १९॥
		</p>
		<ul>
			<li><b>पदच्छेदः  –  </b>  वेदे ब्रह्मसमः तदङ्गनिचये गार्ग्योपमः तत्कथातात्पर्यार्थविवेचने गुरुसमः तत्कर्मसंवर्णने आसीत् जैमिनिः एव तद्वचनजप्रोद्बोधकन्दे समः व्यासेन एव सः मूर्तिमान् इव नवः वाणीविलासैः वृतः॥</li>
			<li><b>अन्वयः  –  </b>    वेदे ब्रह्मसमः तदङ्गनिचये गार्ग्योपमः तत्कथातात्पर्यार्थविवेचने गुरुसमः तत्कर्मसंवर्णने जैमिनिः एव आसीत् । तद्वचनजप्रोद्बोधकन्दे व्यासेन एव समः  सः मूर्तिमान् नवः इव  वाणीविलासैः वृतः (आसीत्)॥</li>
			<li><b>छन्दः  –  </b> शार्दूलविक्रीडितम् </li>
		</ul>
		<p class="eng_meaning">The well – versed Shankara resembled Lord Brahma in the study of the Vedas, Sage Gargya in the efficiency of the sciences, Sage Brihaspati in the exposition of their meaning, Sage Jaimini in describing the rituals of the Vedas, and Sage Vyasa in imparting the knowledge of the realisation of the Supreme Spirit, which is the crest of the Upanishads.</p>
		<p class="verse">
			२७. स हि जातु गुरोः कुले वसन्<br />सवयोभिः सह भैक्षलिप्सया ।<br />भगवान्भवनं द्विजन्मनो<br />धनहीनस्य विवेश कस्यचित्॥४ – २१॥
		</p>
		<ul>
			<li><b>पदच्छेदः  –  </b>  सः हि जातु गुरोः कुले वसन् सवयोभिः सह भैक्षलिप्सया भगवान् भवनं द्विजन्मनः धनहीनस्य विवेश कस्यचित् ॥</li>
			<li><b>अन्वयः  –  </b>   भगवान्  सः जातु गुरोः कुले वसन् सवयोभिः सह भैक्षलिप्सया कस्यचित्  धनहीनस्य द्विजन्मनः भवनं  विवेश हि ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">One day, when Shankara was going round for his daily Biksha he happened to enter the house of a poor Brahmin. [A Brahmachari has to go round many houses, as per Shastras, to beg for cooked food, which he should first offer to his preceptor and take for himself the remnant.] </p>
		<p class="verse">
			२८. तमवोचत तत्र सादरं<br />यतिवर्यं गृहिणः कुटुम्बिनी ।<br />कृतिनो हि भवादृशेषु ये<br />वरिवस्यां प्रतिपादयन्ति ते ॥४ – २२॥
		</p>
		<ul>
			<li><b>पदच्छेदः  –  </b> तम् अवोचत तत्र सादरं यतिवर्यं गृहिणः कुटुम्बिनी कृतिनः हि भवादृशेषु ये वरिवस्यां प्रतिपादयन्ति ते॥</li>
			<li><b>अन्वयः  –  </b>  तत्र यतिवर्यं तं  गृहिणः कुटुम्बिनी सादरम्  अवोचत   – ये भवादृशेषु वरिवस्यां प्रतिपादयन्ति ते  कृतिनो हि ॥</li>
			<li><b>छन्दः  –  </b> वियोगिनी</li>
		</ul>.
		<p class="eng_meaning">The lady addressed him with great sympathy. ‘‘ They are lucky who are capable of serving you with food ”.</p>
		<p class="verse">
			२९. विधिना खलु वञ्चिता वयं<br />वितरीतुं वटवे न शक्नुमः ।<br />अपि भैक्षमकिञ्चनत्वतो<br />धिगिदं जन्म निरर्थकं गतम्॥४ – २३॥
		</p>
		<ul>
			<li><b>पदच्छेदः  –  </b>  विधिना खलु वञ्चिताः वयं वितरीतुं वटवे न शक्नुमः अपि भैक्षम् अकिञ्चनत्वतः धिक् इदं जन्म निरर्थकं गतम् ॥</li>
			<li><b>अन्वयः  –  </b>   वयं विधिना वञ्चिताः खलु  अकिञ्चनत्वतो वटवे भैक्षम् अपि वितरीतुं न शक्नुमः धिक्  निरर्थकं गतम् इदं जन्म ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">``We have been deceived by the creator, Lord Brahma, who has given us such acute poverty that we are unable to give even a morsel of food to a young Brahmachari. This life is a waste.’’</p>
		<p class="verse">
			३०. इति दीनमुदीरयन्त्यसौ<br />प्रददावामलकं व्रतीन्दवे ।<br />करुणं वचनं निशम्य सोऽ<br />प्यभवज्ज्ञाननिधिर्दयार्द्रधीः॥४ – २४॥
		</p>
		<ul>
			<li><b>पदच्छेदः  –  </b> इति दीनम् उदीरयन्ती असौ प्रददौ आमलकं व्रतीन्दवे करुणं वचनं निशम्य सः अपि अभवजत् ज्ञाननिधिः दयार्द्रधीः ॥</li>
			<li><b>अन्वयः  –  </b> इति दीनम् उदीरयन्ती असौ व्रतीन्दवे आमलकं प्रददौ । सः अपि ज्ञाननिधिः करुणं वचनं निशम्य दयार्द्रधीः अभवत्  । ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">With these pitiful words the lady offered the Brahmachari a dried Amalaka (Emblic Myrobalan fruit). Shankara, the sea of knowledge, heard the touching words of the lady and his heart melted with pity for her. (30)</p>
		<p class="verse">
			३१. स मुनिर्मुरभित्कुटुम्बिनीं<br />पदचित्रैर्नवनीतकोमलैः ।<br />मधुरैरुपतस्थिवांस्तवैः<br />द्विजदारिद्र्यदशानिवृत्तये॥४ – २५॥
		</p>
		<ul>
			<li><b>पदच्छेदः  –  </b>  स मुनिः मुरभित्कुटुम्बिनीं पदचित्रैः नवनीतकोमलैः मधुरैः उपतस्थिवान् स्तवैः द्विजदारिद्र्यदशानिवृत्तये ॥</li>
			<li><b>अन्वयः  –  </b>    स मुनिः  द्विजदारिद्र्यदशानिवृत्तये मुरभित्कुटुम्बिनीं पदचित्रैः नवनीतकोमलैः मधुरैः स्तवैः उपतस्थिवान् ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">The young sage, praised Sri Lakshmi, the wife of Lord Vishnu, the killer of Asura Murari, by words smoother than butter and prayed to Her [Kanakadhaaraa stotra] to remove the poverty of the Brahmin’s family.</p>
		<p class="verse">
			३२. अमुना वचनेन तोषिता<br />कमला तद्भवनं समन्ततः ।<br />कनकामलकैरपूरयत्<br />जनताया हृदयं च विस्मयैः॥४ – ३०॥
		</p>
		<ul>
			<li><b>पदच्छेदः  –  </b> अमुना वचनेन तोषिता कमला तद्भवनं समन्ततः कनकामलकैः अपूरयत् जनताया हृदयं च विस्मयैः ॥</li>
			<li><b>अन्वयः  –  </b>  अमुना वचनेन तोषिता कमला तद्भवनं समन्ततः कनकामलकैः अपूरयत्,  जनताया हृदयं च विस्मयैः अपूरयत् ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">Pleased with the words of Shankara, Goddess Lakshmi filled the house with golden amalaka fruits, and onlookers' minds with Surprise.</p>
		<p class="verse">
			३३. इति सप्तमहायनेऽखिल<br />श्रुतिपारङ्गततां गतो वटुः ।<br />परिवृत्य गुरोः कुलाद् गृहे<br />जननीं पर्यचरन्महायशाः॥५ – १॥
		</p>
		<ul>
			<li><b>पदच्छेदः  –  </b>इति सप्तमहायने अखिलश्रुतिपारङ्गततां गतः वटुः  परिवृत्य गुरोः कुलाद् गृहे जननीं पर्यचरत् महायशाः॥</li>
			<li><b>अन्वयः  –  </b>   – इति सप्तमहायने अखिलश्रुतिपारङ्गततां गतः महायशाः वटुः गुरोः कुलाद्  परिवृत्य गृहे जननीं पर्यचरत् ॥</li>
			<li><b>छन्दः  –  </b> वियोगिनी</li>
		</ul>
		<p class="eng_meaning">Thus Brahmachari Shankara became proficient in his Vedic studies within his seventh year. The renowned Vatu then took leave of his teacher's home and came to his mother’s abode to serve her.</p>
		<p class="verse">
			३४. जातु मन्दगमनाऽस्य हि माता <br />स्नातुमम्बुनिधिगां प्रतियाता ।<br />आतपोग्रकिरणे रविबिम्बे<br />सा तपः कृशतनुर्विललम्बे॥५ – ५॥
		</p>
		<ul>
			<li><b>पदच्छेदः  –  </b>   जातु मन्दगमना अस्य हि माता  स्नातुम् अम्बुनिधिगां प्रतियाता आतपोग्रकिरणे रविबिम्बे सा तपः कृशतनुः विललम्बे॥</li>
			<li><b>अन्वयः  –  </b>   जातु अस्य माता   हि   मन्दगमना अम्बुनिधिगां प्रति स्नातुम् याता रविबिम्बे  आतपोग्रकिरणे (सति) सा तपःकृशतनुः विललम्बे ॥</li>
			<li><b>छन्दः  –  </b> स्वागता</li>
		</ul>
		<p class="eng_meaning">Due to her long penance to beget a son, and her advanced age, his mother became very weak and lean. One day she slowly walked to the river for a bath and was delayed in returning as she was unable to withstand the severity of the scorching sun.</p>
		<p class="verse">
			३५. सोऽथ नेतुमनवद्यचरित्रः<br />सज्जनोऽन्तिकमृषीश्वरपुत्रः ।<br />अस्तवीज्जलधिगां कविहृद्यैः<br />वस्तुतः स्फ़ुरदलङ्कृतपद्यैः॥५ – ७॥
		</p>
		<ul>
			<li><b>पदच्छेदः  –  </b>सः अथ नेतुम् अनवद्यचरित्रः सज्जनः अन्तिकम् ऋषीश्वरपुत्रः अस्तवीत् जलधिगां कविहृद्यैः वस्तुतः स्फ़ुरदलङ्कृतपद्यैः ॥</li>
			<li><b>अन्वयः  –  </b> अथ अनवद्यचरित्रः सज्जनः  ऋषीश्वरपुत्रः  सः  जलधिगां  अन्तिकम्  नेतुम् कविहृद्यैः वस्तुतः स्फ़ुरदलङ्कृतपद्यैः अस्तवीत् ॥</li>
			<li><b>छन्दः  –  </b>  स्वागता</li>
		</ul>
		<p class="eng_meaning">Shankara, of virtuous deeds, the son of a sage, desired to bring the river itself nearer home; with this object he praised the river, treating it as the Supreme Being itself, with enchanting well knit verses.</p>
		<p class="verse">
			३६. प्रातरेव समलोकत लोकः<br />शीतवातहृतशीकरपूतः ।<br />नूतनामिव धुनीं प्रवहन्तीं<br />माधवस्य समया सदनं ताम्॥५ – ९॥
		</p>
		<ul>
			<li><b>पदच्छेदः  –  </b> प्रातः, एव, समलोकत, लोकः, शीतवातहृतशीकरपूतः, नूतनाम्, इव, धुनीम्, प्रवहन्तीम्, माधवस्य, समया, सदनम्, ताम्  ॥</li>
			<li><b>अन्वयः  –  </b>  शीतवातहृतशीकरपूतः  लोकः प्रातः एव माधवस्य सदनं समया नूतनां धुनीम् इव प्रवहन्तीं तां समलोकत ॥</li>
			<li><b>छन्दः  –  </b>  स्वागता स्वागतेति रनभाद्गुरुयुग्मम्</li>
		</ul>
		<p class="eng_meaning">Next morning, the people looked with astonishment at the river running near Lord Krishna’s temple, with the sweet, cool breeze carrying the droplets of water.</p>
		<p class="verse">
			३७. बहवः श्रुतिपारदृश्वनः<br />कवयोऽध्यैषत शङ्कराद्गुरोः ।<br />महतः सुमहान्ति दर्शना  –  <br />न्यधिगन्तुं फ़णिराजकौशलीम्॥५ – ३१॥
		</p>
		<ul>
			<li><b>पदच्छेदः  –  </b> बहवः, श्रुतिपारदृश्वनः, कवयः, अध्यैषत, शङ्कराद्गुरोः, महतः, सुमहान्ति, दर्शनानि, अधिगन्तुं, फ़णिराजकौशलीम् ॥</li>
			<li><b>अन्वयः  –  </b>  बहवः श्रुतिपारदृश्वनः कवयः महतः शङ्कराद्गुरोः सुमहान्ति  दर्शनानि फ़णिराजकौशलीम्  अधिगन्तुं अध्यैषत ॥</li>
			<li><b>छन्दः  –  </b>  वियोगिनी</li>
		</ul>
		<p class="eng_meaning">Many scholars studied many shastras under Sri Shankara (who has mastered the Vedas), in the hope that they could also get his capacity and power of speech which resembled the famous Adisesha, the divine – serpent.</p>
		<p class="verse">
			३८. मम न मानसमिच्छति संसृतिं<br />न च पुनर्जननी विजिहासति ।<br />न च गुरुर्जननी तदुदीक्षते<br />तदनुशासनमीषदपेक्षितम्॥५ – ६०॥
		</p>
		<ul>
			<li><b>पदच्छेदः  –  </b>  मम, न, मानसम् , इच्छति, संसृतिं, न, च, पुनः, जननी, विजिहासति , न, च, गुरुः,जननी, तत्, उदीक्षते, तदनुशासनम् , ईषत् , अपेक्षितम् ॥</li>
			<li><b>अन्वयः  –  </b>  मम मानसम्  संसृतिं न इच्छति न च पुनः जननी विजिहासति  गुरुः जननी च  तत् न  उदीक्षते तदनुशासनम्  ईषत्  अपेक्षितम् ॥</li>
			<li><b>छन्दः  –  </b> द्रुतविलम्बितम्॥</li>
		</ul>
		<p class="eng_meaning">``My mind does not wish a family life. My mother may not understand my mind and so, may not let me go. Yet she is my Guru and I should get her consent to some measure to realise my desire.</p>
		<p class="verse">
			३९. इति विचिन्त्य स जातु मिमङ्क्षया<br />बहुजलां सरितं समुपाययौ ।<br />जलमगाहत तत्र समग्रहीत्<br />जलचरश्चरणे जलमीयुषः॥५ – ६१॥
		</p>
		<ul>
			<li><b>पदच्छेदः  –  </b>इति, विचिन्त्य, स, जातु, मिमङ्क्षया, बहुजलां, सरितं, समुपाययौ, जलम् , अगाहत, तत्र, समग्रहीत्, जलचरः, चरणे, जलम् , ईयुषः॥</li>
			<li><b>अन्वयः  –  </b>  इति, विचिन्त्य, स, जातु, मिमङ्क्षया, बहुजलां, सरितं, समुपाययौ, जलम् , अगाहत, तत्र, समग्रहीत्, जलचरः, चरणे, जलम् , ईयुषः॥</li>
			<li><b>छन्दः  –  </b>  द्रुतविलम्बितम्॥</li>
		</ul>
		<p class="eng_meaning">With these thoughts one day he went to the river flowing to the full for a bath. He was taking his bath, when a crocodile caught his leg.</p>
		<p class="verse">
			४०. स च रुरोद जले जलचारिणा<br />धृतपदो ह्रियतेऽम्ब करोमि किम् ।<br />चलितुमेकपदं न च पारये<br />बलवता विवृतोरुमुखेन ह॥५ – ६२॥
		</p>
		<ul>
			<li><b>पदच्छेदः  –  </b>स, च, रुरोद, जले, जलचारिणा, धृतपदः, ह्रियते, अम्ब, करोमि, किम्, चलितुम्,एकपदं, न, च, पारये, बलवता विवृतोरुमुखेन, ह ॥</li>
			<li><b>अन्वयः  –  </b>  जले धृतपदो स च रुरोद। अम्ब किम् करोमि एकपदं विवृतोरुमुखेन बलवता जलचारिणा ह्रियते । ह ! न च चलितुं पारये ॥</li>
			<li><b>छन्दः  –  </b> द्रुतविलम्बितम्॥</li>
		</ul>
		<p class="eng_meaning">The crocodile caught him with its wide mouth and dragged him in with force. Sri Shankara cried aloud to his mother `what shall I do? I can not move even one step. How can I get out of the water?’ (40)</p>
		<p class="verse">
			४१. त्यजति नूनमयं चरणं चलो<br />जलचरोऽम्ब तवानुमतेन मे ।<br />सकलसंन्यसने परिकल्पिते<br />यदि तवानुमतिः परिकल्पये॥५ – ६५॥
		</p>
		<ul>
			<li><b>पदच्छेदः  –  </b>त्यजति, नूनम् ,अयं, चरणं, चलः, जलचरः, अम्ब, तव, अनुमतेन, मे, सकलसंन्यसने, परिकल्पिते, यदि तवानुमतिः, परिकल्पये॥</li>
			<li><b>अन्वयः  –  </b>  अम्ब  नूनमयं चलो जलचरः तव अनुमतेन सकलसंन्यसने परिकल्पिते मे चरणं त्यजति । यदि तवानुमतिः परिकल्पये॥</li>
			<li><b>छन्दः  –  </b> द्रुतविलम्बितम्॥</li>
		</ul>
		<p class="eng_meaning">“Oh mother! if with your permission, I renounce everything in this world, the fickle minded crocodile will give me up. If you permit me I will take to that asceticism.</p>
		<p class="verse">
			४२. इति शिशौ चकिता वदति स्फ़ुटं<br />व्यधित साऽनुमतिं द्रुतमम्बिका ।<br />सति सुते भविता मम दर्शनं<br />मृतवतस्तदु नेति विनिश्चयः॥५ – ६६॥
		</p>
		<ul>
			<li><b>पदच्छेदः  –  </b> इति शिशौ चकिता वदति स्फ़ुटं व्यधित सा अनुमतिं द्रुतम् अम्बिका सति सुते भविता मम दर्शनं मृतवतः तत् उ न इति विनिश्चयः॥</li>
			<li><b>अन्वयः  –  </b>  इति शिशौ स्फ़ुटं वदति चकिता अम्बिका सा द्रुतम्  अनुमतिं व्यधित । सुते  सति  मम दर्शनं भविता , मृतवतः तदु न इति विनिश्चयः॥</li>
			<li><b>छन्दः  –  </b> द्रुतविलम्बितम्॥</li>
		</ul>
		<p class="eng_meaning">On hearing these words of her son, the mother, shaking with fear, granted the permission. She feared that if the permission is not granted the boy would die and she would not see him at all.</p>
		<p class="verse">
			४३. तदनु संन्यसनं मनसा व्यधात्<br />अथ मुमोच शिशुं खलनक्रकः ।<br />शिशुरुपेत्य सरित्तटमत्रसन्<br />प्रसुवमेतदुवाच शुचाऽऽवृताम्॥५ – ६७॥
		</p>
		<ul>
			<li><b>पदच्छेदः  –  </b>तदनु संन्यसनं मनसा व्यधात् अथ मुमोच शिशुं खलनक्रकः शिशुः उपेत्य सरित्तटम् अत्रसन् प्रसुवम् एतत् उवाच शुचा आवृताम्॥</li>
			<li><b>अन्वयः  –  </b>  तदनु शिशुः संन्यसनं मनसा व्यधात् । अथ शिशुं खलनक्रकः मुमोच । शिशुः अत्रसन् सरित्तटम् उपेत्य शुचा आवृताम् प्रसुवम् एतत् उवाच ॥</li>
			<li><b>छन्दः  –  </b> द्रुतविलम्बितम्॥</li>
		</ul>
		<p class="eng_meaning">Sri Shankara at once mentally resolved to take to asceticism. Then the cruel crocodile gave up his leg. Young Shankara, unafraid, got to the shore and told his mother.</p>
		<p class="verse">
			४४. संन्यस्तवान् शिशुरयं विधवामनाथां<br />क्षिप्त्वेति मां प्रति कदाऽपि न चिन्तनीयम् ।<br />यावन्मया स्थितवता फ़लमापनीयं<br />मातस्ततः शतगुणं फ़लमापयिष्ये॥५ – ७२॥
		</p>
		<ul>
			<li><b>पदच्छेदः  –  </b> संन्यस्तवान् शिशुः अयं विधवाम् अनाथां क्षिप्त्वा इति मां प्रति कदापि न चिन्तनीयम् यावत् मया स्थितवता फ़लम् आपनीयं मातः ततः शतगुणं फ़लम् आपयिष्ये॥</li>
			<li><b>अन्वयः  –  </b>  मातः, अयं शिशुः अनाथां विधवाम् क्षिप्त्वा संन्यस्तवान् इति मां प्रति कदापि न चिन्तनीयम् । मया स्थितवता यावत्  फ़लम् आपनीयं ततः शतगुणं फ़लम् आपयिष्ये ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">“I pray that I should not be found at fault as an young boy who abandoned his widowed mother to her fate, and went away as an ascetic. I will be able to give you a hundredfold of what I could give you if I am at home”.</p>
		<p class="verse">
			४५. इत्थं सुधीः स निरवग्रहमातृलक्ष्मी  –  <br />शानुग्रहो घटजबोधितभाविवेदी ।<br />एकान्ततो विगतभोग्यपदार्थतृष्णः<br />कृष्णे प्रतीचि निरतो निरगान्निशान्तात्॥५ – ८१॥
		</p>
		<ul>
			<li><b>पदच्छेदः  –  </b> इत्थं सुधीः स निरवग्रहमातृलक्ष्मीशानुग्रहः घटजबोधितभाविवेदी एकान्ततः विगतभोग्यपदार्थतृष्णः कृष्णे प्रतीचि निरतः निरगात् निशान्तात्॥</li>
			<li><b>अन्वयः  –  </b>  इत्थं सुधीः निरवग्रहमातृलक्ष्मीशानुग्रहः विगतभोग्यपदार्थतृष्णः घटजबोधितभाविवेदी स एकान्ततः कृष्णे प्रतीचि निरतः निशान्तात् निरगात् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">He thus received the boundless blessings of his mother and Sri Krishna. Sage Agastya's prophecy about the shortness of his life was in his mind. Firmly renouncing the materialistic world, he left the house, incessantly bearing in his mind the form of Lord Sri Krishna.</p>
		<p class="verse">
			४६. दण्डान्वितेन धृतरागनवाम्बरेण<br />गोविन्दनाथवनमिन्दुभवातटस्थम् ।<br />तेन प्रविष्टमजनिष्ट दिनावसाने<br />चण्डत्विषा च शिखरं चरमाचलस्य॥५ – ९०॥
		</p>
		<ul>
			<li><b>पदच्छेदः  –  </b> दण्डान्वितेन धृतरागनवाम्बरेण गोविन्दनाथवनम् इन्दुभवातटस्थम्  तेन प्रविष्टम् अजनिष्ट दिनावसाने चण्डत्विषा च शिखरं चरमाचलस्य॥</li>
			<li><b>अन्वयः  –  </b>  दण्डान्वितेन धृतरागनवाम्बरेण तेन इन्दुभवातटस्थं गोविन्दनाथवनम्  प्रविष्टम् अजनिष्ट । चण्डत्विषा च  दिनावसाने चरमाचलस्य शिखरं प्रविष्टम् अजनिष्ट ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Sri Shankara, with his new saffron cloth, holy stick and brilliant countenance, entered the forest situated on the banks of the river Narmada where the great teacher Sri Govinda Bhagavatpada lived, even as the resplendent crimson evening sun was descending on the peak of astadri.</p>
		<p class="verse">
			४७. तस्य प्रपन्नपरितोषदुहो गुहायाः<br />स त्रिः प्रदक्षिणपरिक्रमणं विधाय ।<br />द्वारं प्रति प्रणिपतन् जनतापुरोगं<br />तुष्टाव तुष्टहृदयस्तमपास्तशोकम्॥५ – ९३॥
		</p>
		<ul>
			<li><b>पदच्छेदः  –  </b>  तस्य प्रपन्नपरितोषदुहो गुहायाः स त्रिः प्रदक्षिणपरिक्रमणं विधाय  द्वारं प्रति प्रणिपतन् जनतापुरोगं तुष्टाव तुष्टहृदयः तम् अपास्तशोकम् ॥</li>
			<li><b>अन्वयः  –  </b>  तस्य प्रपन्नपरितोषदुहो गुहायाः स त्रिः प्रदक्षिणपरिक्रमणं विधाय  द्वारं प्रति प्रणिपतन् तुष्टहृदयः जनतापुरोगम् अपास्तशोकं तं तुष्टाव ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Sri Shankara thrice went round the cave of the sage, who gave pleasure to those who had surrendered to him, prostrated at the entrance. He then happily praised the Guru, the dispeller of the pangs of the sishyas, winning the admiration of the people.</p>
		<p class="verse">
			४८. तमखिलगुणपूर्णं व्यासपुत्रस्य शिष्याद्<br />अधिगतपरमार्थं गौडपादान्महर्षेः ।<br />अधिजिगमिषुरेष ब्रह्मसंस्थामहं त्वां<br />प्रसृमरमहिमानं प्रापमेकान्तभक्त्या ॥५ – ९७॥
		</p>
		<ul>
			<li><b>पदच्छेदः  –  </b>तम् अखिलगुणपूर्णं व्यासपुत्रस्य शिष्याद् अधिगतपरमार्थं गौडपादात् महर्षेः अधिजिगमिषुः एषः ब्रह्मसंस्थाम् अहं त्वां प्रसृमरमहिमानं प्रापम् एकान्तभक्त्या ॥</li>
			<li><b>अन्वयः  –  </b>  तम् अखिलगुणपूर्णं व्यासपुत्रस्य शिष्याद् महर्षेः गौडपादात् अधिगतपरमार्थं प्रसृमरमहिमानं त्वाम् एष अहं ब्रह्मसंस्थाम् अधिजिगमिषुः एकान्तभक्त्या प्रापम् ॥</li>
			<li><b>छन्दः  –  </b> मालिनी</li>
		</ul>
		<p class="eng_meaning">I humbly bow to you, who has in him all virtuous conduct, who is the sishya of Vyasa’s son Sage Suka, who learnt the truth of the Supreme Being at the feet of the Sage Gowdapada, and, whose fame has spread throughout the world. I have come to you with the firm determination of learning the art of becoming a realised soul.</p>
		<p class="verse">
			४९. तस्मिन्निति स्तुवति कस्त्वमिति ब्रुवन्तं<br />दिष्ट्या समाधिपदरुद्धविसृष्टचित्तम् ।<br />गोविन्ददेशिकमुवाच ततो वचोभिः<br />प्राचीनपुण्यजनितात्मविबोधचिह्नैः॥५ – ९८॥
		</p>
		<ul>
			<li><b>पदच्छेदः  –  </b>तस्मिन् इति स्तुवति कः त्वम् इति ब्रुवन्तं दिष्ट्या समाधिपदरुद्धविसृष्टचित्तम्  गोविन्ददेशिकम् उवाच ततः वचोभिः प्राचीनपुण्यजनितात्मविबोधचिह्नैः॥</li>
			<li><b>अन्वयः  –  </b>   ततः तस्मिन् इति स्तुवति सति, कः त्वम् इति ब्रुवन्तं दिष्ट्या समाधिपदरुद्धविसृष्टचित्तम्  गोविन्ददेशिकम् प्राचीनपुण्यजनितात्मविबोधचिह्नैः वचोभिः उवाच ॥</li>
			<li><b>छन्दः  –  </b>  वसन्ततिलका॥</li>
		</ul>
		<p class="eng_meaning">When Sri Shankara was thus praying, Sri Govinda Bhagavatpada, who was deeply immersed in Samadhi, got out of His state of samadhi and asked ‘ who are you’. Sri Shankara replied in words indicative of self realisation, which can be obtained only by previous virtuous conduct.</p>
		<p class="verse">
			५०. स्वामिन्नहं न पृथिवी न जलं न तेजो<br />न स्पर्शनो न गगनं न च तद्गुणा वा ।<br />नापीन्द्रियाण्यपि तु विद्धि ततोऽवशिष्टो<br />यः केवलोऽस्ति परमः स शिवोऽहमस्मि॥५ – ९९॥
		</p>
		<ul>
			<li><b>पदच्छेदः  –  </b> स्वामिन् अहं न पृथिवी न जलं न तेजः न स्पर्शनः न गगनं न च तद्गुणाः  वा न अपि इन्द्रियाणि अपि तु विद्धि ततः अवशिष्टः यः केवलः अस्ति परमः स शिवः अहम् अस्मि ॥</li>
			<li><b>अन्वयः  –  </b>   स्वामिन् अहं न पृथिवी न जलं न तेजः न स्पर्शनः न गगनं न च तद्गुणाः  वा इन्द्रियाणि अपि न,  अपि तु  ततः अवशिष्टः यः केवलः अस्ति परमः स शिवः अहम् अस्मि  इति विद्धि ॥</li>
			<li><b>छन्दः  –  </b>  वसन्ततिलका॥</li>
		</ul>
		<p class="eng_meaning">‘Oh great sage,I am neither Earth nor Water, light, air, nor ether. Nor am I their changed forms. I am not the senses. I am the Supreme Being (Sivam) who is superior to all these states. (50)</p>
		<p class="verse">
			५१. आकर्ण्य शङ्करमुनेर्वचनं तदित्थम्<br />अद्वैतदर्शनसमुत्थमुपात्तहर्षः ।<br />स प्राह शङ्कर स शङ्कर एव साक्षात्<br />जातस्त्वमित्यहमवैमि समाधिदृष्ट्या॥५ – १००॥
		</p>
		<ul>
			<li><b>पदच्छेदः  –  </b>आकर्ण्य शङ्करमुनेः वचनं तत् इत्थम् अद्वैतदर्शनसमुत्थम् उपात्तहर्षः सः  प्राह शङ्करः सः  शङ्करः  एव साक्षात् जातः त्वम् इति अहम्  अवैमि समाधिदृष्ट्या॥</li>
			<li><b>अन्वयः  –  </b> इत्थम् शङ्करमुनेः अद्वैतदर्शनसमुत्थं तत् वचनं आकर्ण्य उपात्तहर्षः सः  प्राह शङ्कर त्वम्   सः  शङ्करः  एव साक्षात् जातः इति  समाधिदृष्ट्या  अहम् अवैमि ॥</li>
			<li><b>छन्दः  –  </b>  वसन्ततिलका॥</li>
		</ul>
		<p class="eng_meaning">Sri Govinda Bhagavatpada heard these words which fully reflected the philosophy of Advaita, became very much pleased, and told Sri Shankara ‘‘You are the same person, Shankara, living in Kailasa mountains. I knew even when I was in deep meditation that for the sake of the world you have taken this form’’.</p>
		<p class="verse">
			५२. तस्योपदर्शितवतश्चरणौ गुहाया<br />द्वारे न्यपूजयदुपेत्य स शङ्करार्यः ।<br />आचार इत्युपदिदेश स तत्र तस्मै<br />गोविन्दपादगुरवे स गुरुर्मुनीनाम्॥५ – १०१॥
		</p>
		<ul>
			<li><b>पदच्छेदः  –  </b>तस्य उपदर्शितवतः चरणौ गुहायाः द्वारे न्यपूजयत् उपेत्य सः  शङ्करार्यः आचारः  इति उपदिदेश सः तत्र तस्मै गोविन्दपादगुरवे सः गुरुः मुनीनाम् ॥</li>
			<li><b>अन्वयः  –  </b>  सः  शङ्करार्यः  उपेत्य गुहायाः द्वारे चरणौ उपदर्शितवतः तस्य चरणौ न्यपूजयत् । सः तत्र आचारः  इति मुनीनां गुरुः सः  गोविन्दपादगुरवे तस्मै उपदिदेश ॥</li>
			<li><b>छन्दः  –  </b>  वसन्ततिलका॥</li>
		</ul>
		<p class="eng_meaning">Having said this, Sri Govinda Bhagavatpada stretched his legs outside the cave and showed his feet. Sri Shankara worshipped the Guru by performing pooja to his feet. By his conduct Sri Shankara indicated to the world that the first duty of a disciple is to perform Pooja at his Guru’s feet. Sri Govinda Bhagavatpada, the scholar among saints, approved by his conduct the worship thus made by Sri Shankara, and taught the disciple Sri Shankara, knowledge of the Brahman.</p>
		<p class="verse">
			५३. शङ्करः सविनयैरुपचारैः <br />अभ्यतोषयदसौ गुरुमेनम् ।<br />ब्रह्म तद्विदितमप्युपलिप्सुः<br />सम्प्रदायपरिपालनबुद्ध्या॥५ – १०२॥
		</p>
		<ul>
			<li><b>पदच्छेदः  –  </b> शङ्करः सविनयैः उपचारैः अभ्यतोषयत् असौ गुरुम् एनम् ब्रह्म तद्विदितम् अपि उपलिप्सुः सम्प्रदायपरिपालनबुद्ध्या॥</li>
			<li><b>अन्वयः  –  </b>   तद्विदितम् अपि ब्रह्म उपलिप्सुः असौ शङ्करः  एनं गुरुं  सम्प्रदायपरिपालनबुद्ध्या सविनयैरुपचारैः अभ्यतोषयत् ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">Though Sri Shankara had already realised the Supreme Being, yet he wanted to tell the world and establish the principle that “It is only the knowledge obtained from the Guru after service to him that can yield fruits” and so he did humble service to the Guru and pleased Him.</p>
		<p class="verse">
			५४. भक्तिपूर्वकृततत्परिचर्या  –  <br />तोषितोऽधिकतरं यतिवर्यः ।<br />ब्रह्मतामुपदिदेश चतुर्भिः<br />वेदशेखरवचोभिरमुष्मै॥५ – १०३॥
		</p>
		<ul>
			<li><b>पदच्छेदः  –  </b>भक्तिपूर्वकृततत्परिचर्यातोषितः अधिकतरं यतिवर्यः ब्रह्मताम् उपदिदेश चतुर्भिः वेदशेखरवचोभिः अमुष्मै॥</li>
			<li><b>अन्वयः  –  </b>  अधिकतरं भक्तिपूर्वकृततत्परिचर्यातोषितः यतिवर्यः चतुर्भिः वेदशेखरवचोभिः अमुष्मै  ब्रह्मताम् उपदिदेश ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">The great sage, being immensely pleased with the sincere service of Sri Shankara, gave him the upadesam of the four mahavakyas which are in the Upanishads.</p>
		<p class="verse">
			५५. साम्प्रदायिकपराशरपुत्र  –  <br />प्रोक्तसूत्रमतगत्यनुरोधात् ।<br />शास्त्रगूढहृदयं हि दयालोः<br />कृत्स्नमप्ययमबुद्ध सुबुद्धिः॥५ – १०४॥
		</p>
		<ul>
			<li><b>पदच्छेदः  –  </b>साम्प्रदायिकपराशरपुत्रप्रोक्तसूत्रमतगत्यनुरोधात् शास्त्रगूढहृदयं हि दयालोः कृत्स्नम् अपि अयम् अबुद्ध सुबुद्धिः॥</li>
			<li><b>अन्वयः  –  </b>  हि  अयम् सुबुद्धिः   साम्प्रदायिकपराशरपुत्रप्रोक्तसूत्रमतगत्यनुरोधात् दयालोः  शास्त्रगूढहृदयं कृत्स्नम् अपि अबुद्ध ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">The intelligent Sri Shankara also learnt from his kind preceptor, Sri Govinda Bhagavatpada, the Brahma Sutras beginning with अथातो ब्रह्मजिज्ञासा composed by Sri Veda Vyasa in accordance with the Vedic tradition. He also learnt their subtle meaning by his grace.</p>
		<p class="verse">
			५६. सोऽधिगम्य चरमाश्रममार्यः<br />पूर्वपुण्यनिचयैरधिगम्यम् ।<br />स्थानमर्च्यमपि हंसपुरोगैः<br />उन्नतं ध्रुव इवैत्य चकाशे॥५ – १०७॥
		</p>
		<ul>
			<li><b>पदच्छेदः  –  </b>सः अधिगम्य चरमाश्रमम् आर्यः पूर्वपुण्यनिचयैः अधिगम्यम्  स्थानम् अर्च्यम् अपि हंसपुरोगैः उन्नतं ध्रुवः  इव एत्य चकाशे॥</li>
			<li><b>अन्वयः  –  </b>  पूर्वपुण्यनिचयैः अधिगम्यम् चरमाश्रमम् अधिगम्य   सः आर्यः हंसपुरोगैः अपि अर्च्यम् उन्नतं स्थानम्  एत्य ध्रुवः  इव चकाशे ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">The great Sri Shankara thus attained the fourth order of life, asceticism, which can be reached only by the result of virtuous acts in many past births and which is praised by all the great ascetics and even the Sun God. He shone like the great Dhruvanakshatra.</p>
		<p class="verse">
			५७. हंसभावमधिगम्य सुधीन्द्रे<br />तं समर्चति च संसृतिमुक्त्यै ।<br />सञ्चचाल कथयन्निव मेघः<br />चञ्चलाचपलतां विषयेषु॥५ – ११८॥
		</p>
		<ul>
			<li><b>पदच्छेदः  –  </b> हंसभावम् अधिगम्य सुधीन्द्रे तं समर्चति च संसृतिमुक्त्यै सञ्चचाल कथयन्निव मेघः चञ्चलाचपलतां विषयेषु॥</li>
			<li><b>अन्वयः  –  </b>  सुधीन्द्रे हंसभावम् अधिगम्य  संसृतिमुक्त्यै तं समर्चति मेघः विषयेषु चञ्चलाचपलतां कथयन्निव सञ्चचाल । दृष्टः । तत्र विद्यमाना विद्युत् विषयसुखेषु चाञ्चल्यं बोधयन्तीव आसीत् ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">Sri Shankara, the enlightened Sanyasi, was immersed in meditation of the Supreme Being for liberation from this world, exposing the worthlessness of the transitory pleasures of this world. [That being the rainy season] it looked as though the clouds echoed this idea through lightnings, which are transient flashes.</p>
		<p class="verse">
			५८. छात्रमुख्यममुमाह कियद्भिः<br />वासरैर्गतघने गगने सः ।<br />पश्य सौम्य शरदा विमलं खं<br />विद्ययेव विशदं परतत्त्वम्॥५ – १४०॥
		</p>
		<ul>
			<li><b>पदच्छेदः  –  </b> छात्रमुख्यम् अमुम् आह कियद्भिः वासरैः गतघने गगने सः पश्य सौम्य शरदा विमलं खं विद्यया इव विशदं परतत्त्वम्। ॥</li>
			<li><b>अन्वयः  –  </b> सः कियद्भिः वासरैः गगने गतघने सति अमुं छात्रमुख्यम् आह  सौम्य पश्य विद्यया विशदं परतत्त्वम् इव शरदा विमलं खम् । ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">After a few days when the clouds cleared and the sky became bright, Sri Govinda Bhagavatpada told Sri Shankara, the greatest among his sishyas, ‘ Oh composed young man(`Sowmya’) ! The sky is now shining clearly after the close of the rainy season, like the Supreme Being which presents itself clearly to the aspirant having the real knowledge of the Atman (Self).</p>
		<p class="verse">
			५९. स त्वमुत्तमपुमानसि कश्चित्<br />तत्त्ववित्प्रवर नान्यसमानः ।<br />तद्यतस्व निरवद्यनिबन्धैः<br />सद्य एव जगदुद्धरणाय॥५ – १६१॥
		</p>
		<ul>
			<li><b>पदच्छेदः  –  </b> स त्वम् उत्तमपुमान् असि कश्चित् तत्त्ववित्प्रवर न अन्यसमानः तत् यतस्व निरवद्यनिबन्धैः सद्यः एव जगदुद्धरणाय॥</li>
			<li><b>अन्वयः  –  </b> तत्त्ववित्प्रवर  स त्वम् न अन्यसमानः कश्चित् उत्तमपुमान् असि ।  तत् निरवद्यनिबन्धैः सद्यः एव जगदुद्धरणाय यतस्व ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">Oh! leader among the wise! You are an illustrious philosoher without a parallel. So compose faultless commentaries and bless the world with them.</p>
		<p class="verse">
			६०. गच्छ वत्स नगरं शशिमौलेः<br />स्वच्छदेवतटिनीकमनीयम् ।<br />तावता परमनुग्रहमाद्या<br />देवता तव करिष्यति तस्मिन्॥५ – १६२॥
		</p>
		<ul>
			<li><b>पदच्छेदः  –  </b>गच्छ वत्स नगरं शशिमौलेः स्वच्छदेवतटिनीकमनीयम् तावता परम् अनुग्रहम् आद्या देवता तव करिष्यति तस्मिन्॥</li>
			<li><b>अन्वयः  –  </b> वत्स  स्वच्छदेवतटिनीकमनीयम् शशिमौलेः नगरं   गच्छ  । तावता  तस्मिन् आद्या देवता परम् अनुग्रहम् तव करिष्यति ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">Oh, son! Proceed to the city of Varanasi, which is renowned for its holy Ganga, and the abode of Lord Viswanatha. As soon as you go there, foremost among Gods, Siva will bless you. (60)</p>
		<p class="verse">
			६१. प्राप तापसवरः स हि काशीं<br />नीपकाननपरीतसमीपाम् ।<br />आपगानिकटहाटकचञ्चद्<br />यूपपङ्क्तिसमुदञ्चितशोभाम्॥५ – १६५॥
		</p>
		<ul>
			<li><b>पदच्छेदः  –  </b>प्राप तापसवरः सः हि काशीं नीपकाननपरीतसमीपाम् आपगानिकटहाटकचञ्चद्यूपपङ्क्तिसमुदञ्चितशोभाम्॥</li>
			<li><b>अन्वयः  –  </b>  तापसवरः सः हि नीपकाननपरीतसमीपाम् आपगानिकटहाटकचञ्चद्यूपपङ्क्तिसमुदञ्चितशोभाम् काशीं  प्राप ॥</li>
			<li><b>छन्दः  –  </b>  रथोद्धता</li>
		</ul>
		<p class="eng_meaning">Sri Shankara, the leader among those doing penance, reached Varanasi, the city which adjoins a forest of Kadamba trees, and on the banks of whose river shine the many golden pillars installed at the sacrificial sites.</p>
		<p class="verse">
			६२. सोऽवगाह्य सलिलं सुरसिन्धोः<br />उत्ततार शितिकण्ठजटाभ्यः ।<br />जाह्नवीसलिलवेगहृतस्त  –  <br />द्योगपुण्यपरिपूर्ण इवेन्दुः॥५ – १७०॥
		</p>
		<ul>
			<li><b>पदच्छेदः  –  </b>सः अवगाह्य सलिलं सुरसिन्धोः उत्ततार शितिकण्ठजटाभ्यः  जाह्नवीसलिलवेगहृतः तद्योगपुण्यपरिपूर्णः इवेन्दुः॥</li>
			<li><b>अन्वयः  –  </b>   – सः सुरसिन्धोः सलिलं अवगाह्य शितिकण्ठजटाभ्यः  जाह्नवीसलिलवेगहृतः तद्योगपुण्यपरिपूर्णः इन्दुः इव उत्ततार ॥</li>
			<li><b>छन्दः  –  </b> रथोद्धता</li>
		</ul>
		<p class="eng_meaning">Sri Shankara had a dip in the holy Ganges and came out. He appeared like the moon, which, when Ganga flowed out of Siva’s Hair, was dragged by that force, got purified and emerged like the full moon resplendent with purity.</p>
		<p class="verse">
			६३. विश्वेशश्चरणयुगं प्रणम्य भक्त्या<br />हर्याद्यैस्त्रिदशवरैः समर्चितस्य ।<br />सोऽनैषीत्प्रयतमना जगत्पवित्रे<br />क्षेत्रेऽसाविह समयं कियन्तमार्यः॥५ – १७२॥
		</p>
		<ul>
			<li><b>पदच्छेदः  –  </b> विश्वेशः चरणयुगं प्रणम्य भक्त्या हर्याद्यैः त्रिदशवरैः समर्चितस्य  सः अनैषीत् प्रयतमनाः जगत्पवित्रे क्षेत्रे असौ इह समयं कियन्तम् आर्यः॥</li>
			<li><b>अन्वयः  –  </b> आर्यः असौ  हर्याद्यैः त्रिदशवरैः समर्चितस्य विश्वेशः चरणयुगं  भक्त्या प्रणम्य,   प्रयतमनाः सः जगत्पवित्रे क्षेत्रे इह कियन्तं समयं अनैषीत् । ॥</li>
			<li><b>छन्दः  –  </b> ताज्रौ गस्त्रिदशयतिः प्रहर्षिणीयम् ॥</li>
		</ul>
		<p class="eng_meaning">Sri Shankara of purest heart bowed at the Holy feet of Lord Viswanatha who was worshipped by Lord Vishnu, Indra and other Gods, and lived in that holy city for some days.</p>
		<p class="verse">
			६४. अथागमद्ब्राह्मणसूनुरादराद्<br />अधीतवेदो दलयन् स्वभासा ।<br />तेजांसि कश्चित्सरसीरुहाक्षो<br />दिदृक्षमाणः किल देशिकेन्द्रम्॥५ – १॥
		</p>
		<ul>
			<li><b>पदच्छेदः  –  </b>अथ आगमत् ब्राह्मणसूनुः आदरात् अधीतवेदः दलयन् स्वभासा तेजांसि कश्चित् सरसीरुहाक्षः दिदृक्षमाणः किल देशिकेन्द्रम्॥</li>
			<li><b>अन्वयः  –  </b>  अथ आदरात् कश्चित् ब्राह्मणसूनुः अधीतवेदः स्वभासा तेजांसि दलयन् सरसीरुहाक्षः देशिकेन्द्रम् दिदृक्षमाणः  आगमत् किल ॥</li>
			<li><b>छन्दः  –  </b> उपजाति</li>
		</ul>
		<p class="eng_meaning">When Sri Shankara was spending his days, at Varanasi, one day, a brahmin youth, well versed in Vedas, who was so brilliant in form that he eclipsed the luminous sun in brightness and who had lovely eyes like the lotus, came desirous of having audience with Sri Shankara, the best among preceptors.</p>
		<p class="verse">
			६५. पृष्टो बभाण गुरुमुत्तरमुत्तरज्ञो<br />विप्रो गुरो मम गृहं बुध चोलदेशे ।<br />यत्रापगा वहति तत्र कवेरकन्या<br />यस्याः पयो हरिपदाम्बुजभक्तिमूलम्॥६ – ४॥
		</p>
		<ul>
			<li><b>पदच्छेदः  –  </b>पृष्टः बभाण गुरुम् उत्तरम् उत्तरज्ञः विप्रः गुरो मम गृहं बुध चोलदेशे  यत्र आपगा वहति तत्र कवेरकन्या यस्याः पयो हरिपदाम्बुजभक्तिमूलम्॥</li>
			<li><b>अन्वयः  –  </b>  पृष्टः   उत्तरज्ञः विप्रः गुरुम् उत्तरं बभाण –  गुरो बुध मम गृहं चोलदेशे  यत्र आपगा कवेरकन्या वहति ,यस्याः पयो हरिपदाम्बुजभक्तिमूलम् तत्र ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">On being questioned, the intelligent youth replied `oh! Guru with realisation, I come from the Chola country (in South India). In the land of my birth flows the river Cauvery, which creates devotion towards Lord Narayana’.</p>
		<p class="verse">
			६६. अटाट्यमानो महतो दिदृक्षुः<br />क्रमादिमं देशमुपागतोऽस्मि ।<br />बिभेमि मज्जन् भववारिराशौ<br />तत्पारगं मां कृपया विधेहि॥६ – ५॥
		</p>
		<ul>
			<li><b>पदच्छेदः  –  </b> अटाट्यमानः महतः दिदृक्षुः क्रमात् इमं देशम् उपागतः अस्मि बिभेमि मज्जन् भववारिराशौ तत्पारगं मां कृपया विधेहि॥</li>
			<li><b>अन्वयः  –  </b> महतः दिदृक्षुः अटाट्यमानः क्रमात् इमं देशम् उपागतः अस्मि । भववारिराशौ मज्जन् बिभेमि ।  मां कृपया तत्पारगं विधेहि ॥</li>
			<li><b>छन्दः  –  </b> उपेन्द्रवजा उपेन्द्रवज्रा जतजास्ततो गौः</li>
		</ul>
		<p class="eng_meaning">`In the course of my wanderings in important places, desirous of meeting learned men, I am lucky in having come to this place where you, the great preceptor, are living. I pray to you to protect me from the ocean of family life, which I dread.’</p>
		<p class="verse">
			६७. इत्युक्तवन्तं कृपया महात्मा<br />व्यदीपयत्संन्यसनं यथावत् ।<br />प्राहुर्महान्तः प्रथमं विनेयं<br />तं देशिकेन्द्रस्य सनन्दनाख्यम्॥६ – १४॥
		</p>
		<ul>
			<li><b>पदच्छेदः  –  </b>इत्युक्तवन्तं कृपया महात्मा व्यदीपयत् संन्यसनं यथावत् प्राहुः महान्तः प्रथमं विनेयं तं देशिकेन्द्रस्य सनन्दनाख्यम्॥</li>
			<li><b>अन्वयः  –  </b> महात्मा  इत्युक्तवन्तं कृपया यथावत् संन्यसनं व्यदीपयत् । महान्तः  देशिकेन्द्रस्य प्रथमं विनेयं तं सनन्दनाख्यम् प्राहुः॥</li>
			<li><b>छन्दः  –  </b> इन्द्रवज्रा स्यादिन्द्रवज्रा यदि तौ जगौ गः</li>
		</ul>
		<p class="eng_meaning">Sri Shankara initiated him into Sanyasa and gave him manthropadesam. It is said that this is young man who became the first disciple of Sri Shankara with the ascetic name of Sanandana.</p>
		<p class="verse">
			६८. शान्तां दिशं देवनृणां विहाय<br />नान्या दिगस्मै समरोचताद्धा ।<br />तत्रत्यतीर्थानि निषेवमाणो<br />गन्तुं मनोऽधाद्बदरीङ्क्रमात्सः॥६ – ५६॥
		</p>
		<ul>
			<li><b>पदच्छेदः  –  </b> शान्ताम्  दिशम्  देवनृणां विहाय न अन्या दिक् अस्मै समरोचत अद्धा तत्रत्यतीर्थानि निषेवमाणः गन्तुं मनः अधात् बदरीम् क्रमात् सः॥</li>
			<li><b>अन्वयः  –  </b>   देवनृणां शान्ताम्  दिशम् विहाय अन्या दिक् अस्मै न समरोचत । अद्धा सः तत्रत्यतीर्थानि निषेवमाणः क्रमात्  बदरीं गन्तुं मनः अधात् ॥</li>
			<li><b>छन्दः  –  </b> इन्द्रवज्रा स्यादिन्द्रवज्रा यदि तौ जगौ गः</li>
		</ul>
		<p class="eng_meaning">Sri Shankara did not like any direction except the North. Hence he wanted to bathe in the holy waters in that direction and proceed to Badri. [It is said of the directions, North as शान्ता दिक्  – The Sruti says एषा वै देवमनुष्याणाँ शान्ता दिक् (तैत्तिरीयब्राह्मणम् (विस्वरपाठः)  –  काण्डः २  –  प्रपाठकः०१).]</p>
		<p class="verse">
			६९. स द्वादशे वयसि तत्र समाधिनिष्ठैः<br />ब्रह्मर्षिभिः श्रुतिशिरो बहुधा विचार्य ।<br />षड्भिश्च सप्तभिरथो नवभिश्च खिन्नैः<br />भव्यं गभीरमधुरं फ़णति स्म भाष्यम्॥६ – ६०॥
		</p>
		<ul>
			<li><b>पदच्छेदः  –  </b>सः द्वादशे वयसि तत्र समाधिनिष्ठैः ब्रह्मर्षिभिः श्रुतिशिरः बहुधा विचार्य षड्भिः च  सप्तभिः अथो नवभिः च  खिन्नैः भव्यं गभीरमधुरं फ़णति स्म भाष्यम्॥</li>
			<li><b>अन्वयः  –  </b>  सः द्वादशे वयसि तत्र षड्भिः च  सप्तभिः अथो नवभिः च  खिन्नैः समाधिनिष्ठैः ब्रह्मर्षिभिः श्रुतिशिरः बहुधा विचार्य भव्यं गभीरमधुरं भाष्यं फ़णति स्म ॥</li>
			<li><b>छन्दः  –  </b>वसन्ततिलका॥</li>
		</ul>
		<p class="eng_meaning">There he learnt the meaning of the Upanishads from the Maharshis, analysed them and, in the twelfth year of his age wrote out the beautiful commentary on Brahma Sutras. The commentary was a magnificent one, easy for all readers, bringing solace to those, who were suffering from six (causes: Hunger, Thirst, Birth, Death, Misery and Lust), seven (outer skin, inner skin or blood, flesh, bone, Juice of meat, marrow, semen) and nine (Pancha Jnanendriyas plus four antahkaranas) causes.</p>
		<p class="verse">
			७०. करतलकलिताद्वयात्मतत्त्वं<br />क्षपित दुरन्त चिरन्तनप्रमोहम् ।<br />उपचितमुदितोदितैर्गुणौघैः<br />उपनिषदामयमुज्जहार भाष्यम्॥६ – ६१॥
		</p>
		<ul>
			<li><b>पदच्छेदः  –  </b> करतलकलिताद्वयात्मतत्त्वं क्षपितदुरन्तचिरन्तनप्रमोहम् उपचितमुदितोदितैः गुणौघैः उपनिषदाम् अयम् उज्जहार भाष्यम्।॥</li>
			<li><b>अन्वयः  –  </b> अयम् करतलकलिताद्वयात्मतत्त्वं क्षपितदुरन्तचिरन्तनप्रमोहम् उदितोदितैः गुणौघैः उपचितम् उपनिषदां भाष्यम् उज्जहार॥</li>
			<li><b>छन्दः  –  </b> पयष्पिताग्रा अयुजि नयुगरेफतो यकारो युजि च नजौ जरगाश्च पयष्पिताग्रा </li>
		</ul>
		<p class="eng_meaning">He then wrote the commentary on the Upanishads, which expounds clearly, like a fruit on the palm, the non – dualistic Supreme soul, which has destroyed the enduring ignorance, and which is endowed with all good qualities. (70)</p>
		<p class="verse">
			७१. ततो महाभारतसारभूताः<br />सा व्याकरोद्भागवतीश्च गीताः ।<br />सनत्सुजातीयमसत्सुदूरं<br />ततो नृसिंहस्य च तापनीयम्॥६ – ६२॥
		</p>
		<ul>
			<li><b>पदच्छेदः  –  </b>ततः  महाभारतसारभूताः स व्याकरोत् भागवतीः च  गीताः सनत्सुजातीयम् असत्सुदूरं ततः नृसिंहस्य च तापनीयम्॥</li>
			<li><b>अन्वयः  –  </b>   – ततः  स महाभारतसारभूताःभागवतीः  गीताः, असत्सुदूरं  सनत्सुजातीयम् च ततः नृसिंहस्य  तापनीयम् च व्याकरोत्  ॥</li>
			<li><b>छन्दः  –  </b> उपेन्द्रवज्रा उपेन्द्रवज्रा जतजास्ततो गौः</li>
		</ul>
		<p class="eng_meaning">He brought out commentaries on the Bhagavat Gita, the essence of Mahabharata, and on Sanatsujatiyam, a work not easily understood by the less – educated. He wrote a commentary on the Nrisimha Tapaneeya Upanishad.</p>
		<p class="verse">
			७२. अथ व्रतीन्दुर्विधिवद्विनेयान्<br />अध्यापयामास स नैजभाष्यम् ।<br />तर्कैः परेषां तरुणैर्विवस्वन्  –  <br />मरीचिभिः सिन्धुवदप्रशोष्यम्॥६ – ६५॥
		</p>
		<ul>
			<li><b>पदच्छेदः  –  </b>अथ व्रतीन्दुः विधिवत् विनेयान् अध्यापयामास सः  नैजभाष्यम् तर्कैः परेषां तरुणैः विवस्वन्मरीचिभिः सिन्धुवत् अप्रशोष्यम्॥</li>
			<li><b>अन्वयः  –  </b>  अथ व्रतीन्दुः सः विनेयान्  परेषां तर्कैः तरुणैः विवस्वन्मरीचिभिः अप्रशोष्यं सिन्धुवत् अप्रशोष्यं नैजभाष्यम्  विधिवत् अध्यापयामास ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">The greatest among ascetics taught thes commentaries to His disciples in the traditional way. Just as gentle rays of the early sun cannot dry up a sea, so these commentaries are impenetrable to the arguments of the opposing schools of thought.</p>
		<p class="verse">
			७३. स जातु शारीरकसूत्रभाष्यम्<br />अध्यापयन्नभ्रसरित्समीपे ।<br />शिष्यालिशङ्काः शमयन्नुवास<br />यावन्नभोमध्यमितो विवस्वान्॥७ – १॥
		</p>
		<ul>
			<li><b>पदच्छेदः  –  </b> स जातु शारीरकसूत्रभाष्यम् अध्यापयन् अभ्रसरित्समीपे शिष्यालिशङ्काः शमयन् उवास यावत् नभोमध्यम्  इतः विवस्वान्॥</li>
			<li><b>अन्वयः  –  </b>  स जातु अभ्रसरित्समीपे  शारीरकसूत्रभाष्यम् अध्यापयन् शिष्यालिशङ्काः शमयन् उवास, यावत् विवस्वान्  नभोमध्यमितः ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">One day as Sri Shankara was teaching His disciples the commentary on Sharirika sutras (Brahmasutras) and clearing their doubts, the sun rose to the top of the sky.</p>
		<p class="verse">
			७४. श्रान्तेष्वथाधीत्य शनैर्विनेये  –  <br />ष्वाचार्य उत्तिष्ठति यावदेषः ।<br />तावद् द्विजः कश्चन वृद्धरूपः<br />कस्त्वं किमध्यापयसीत्यपृच्छत्॥७ – २॥
		</p>
		<ul>
			<li><b>पदच्छेदः  –  </b>श्रान्तेषु अथ अधीत्य शनैः विनेयेषु आचार्यः उत्तिष्ठति यावत् एषः तावद् द्विजः कश्चन वृद्धरूपः कः त्वं किम् अध्यापयसि इति अपृच्छत्॥</li>
			<li><b>अन्वयः  –  </b>   अथ  विनेयेषु शनैः  अधीत्य श्रान्तेषु यावत्  एषः आचार्यः उत्तिष्ठति, तावद् वृद्धरूपः कश्चन द्विजः  कः त्वं ? किम् अध्यापयसि? इति अपृच्छत् ॥</li>
			<li><b>छन्दः  –  </b> इन्द्रवज्रा स्यादिन्द्रवज्रा यदि तौ जगौ गः</li>
		</ul>
		<p class="eng_meaning">Since the disciples got tired after arduous study, the preceptor got up. At that time, an old Brahmin appeared and asked ‘Who are you? What is it that you are teaching your disciples ? ”</p>
		<p class="verse">
			७५. शिष्यास्तमूचुर्भगवानसौ नो<br />गुरुः समस्तोपनिषत्स्वतन्त्रः ।<br />अनेन दूरीकृतभेदवादम्<br />अकारि शारीरकसूत्रभाष्यम्॥७ – ३॥
		</p>
		<ul>
			<li><b>पदच्छेदः  –  </b> शिष्याः तम् ऊचुः भगवान् असौ नः गुरुः समस्तोपनिषत्स्वतन्त्रः अनेन दूरीकृतभेदवादम् अकारि शारीरकसूत्रभाष्यम्॥</li>
			<li><b>अन्वयः  –  </b> शिष्याः तम् ऊचुः असौ नः गुरुः भगवान्  समस्तोपनिषत्स्वतन्त्रः अनेन दूरीकृतभेदवादम् शारीरकसूत्रभाष्यम् अकारि ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">The disciples replied, `He is our revered Preceptor. He has mastered the inner meaning of all the upanishads. He has dispelled the theory of duality and written a commentary on the Shaariraka Sutras (Brahma Sutras).</p>
		<p class="verse">
			७६. पप्रच्छ सोऽध्यायमथाधिकृत्य<br />तृतीयमारम्भगतं यतीशम् ।<br />तदन्तरेत्यादिकमस्ति सूत्रं<br />ब्रूह्येतदर्थं यदि वेत्थ किञ्चित्॥७ – ६॥
		</p>
		<ul>
			<li><b>पदच्छेदः  –  </b>पप्रच्छ सः अध्यायम् अथ अधिकृत्य तृतीयम् आरम्भगतं यतीशम्  तदन्तरेत्यादिकम् अस्ति सूत्रं ब्रूहि एतदर्थं यदि वेत्थ किञ्चित्॥</li>
			<li><b>अन्वयः  –  </b>अथ  सः यतीशम् पप्रच्छ  –  तृतीयम् अध्यायम् अधिकृत्य आरम्भगतं तदन्तरेत्यादिकम् अस्ति सूत्रं एतदर्थं यदि किञ्चित् वेत्थ ब्रूहि ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">The old man said to Sri Shankara ``Then, if you have understood the meaning of the Ist sutram in Chapter III of the Brahma Sutras, beginning with तदन्तरप्रतिपत्तौ, explain it’’.</p>
		<p class="verse">
			७७. स प्राह जीवः करणावसादे<br />संवेष्टितो गच्छति भूतसूक्ष्मैः ।<br />ताण्डिश्रुतौ गौतमजैवलीय<br />प्रश्नोत्तराभ्यां प्रथितोऽयमर्थः॥७ – ७॥
		</p>
		<ul>
			<li><b>पदच्छेदः  –  </b> सः  प्राह जीवः करणावसादे संवेष्टितः गच्छति भूतसूक्ष्मैः ताण्डिश्रुतौ गौतमजैवलीयप्रश्नोत्तराभ्यां प्रथितः अयम् अर्थः॥</li>
			<li><b>अन्वयः  –  </b>  सः  प्राह जीवः करणावसादे भूतसूक्ष्मैः  संवेष्टितः  गच्छति । ताण्डिश्रुतौ गौतमजैवलीयप्रश्नोत्तराभ्यां अयम् अर्थः प्रथितः ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Sri Shankara said ` When the individual soul loses this physical body he goes to another world with the subtle body. This subject is also explained in the Thandi upanishad in the form of a dialogue between the sages, Gautama and Jaivali.’</p>
		<p class="verse">
			७८. एवं वदन्तौ यतिराड्द्विजेन्द्रौ<br />विलोक्य पार्श्वस्थितपद्मपादः ।<br />आचार्यमाहेति महीसुरोऽयं<br />व्यासो हि वेदान्तरहस्यवेत्ता॥७ – १०॥
		</p>
		<ul>
			<li><b>पदच्छेदः  –  </b> एवं वदन्तौ यतिराड्द्विजेन्द्रौ विलोक्य पार्श्वस्थितपद्मपादः आचार्यम् आह इति महीसुरः अयं व्यासः हि वेदान्तरहस्यवेत्ता॥</li>
			<li><b>अन्वयः  –  </b> एवं वदन्तौ यतिराड्द्विजेन्द्रौ विलोक्य पार्श्वस्थितपद्मपादः आचार्यम् इति आह  –  महीसुरः अयं वेदान्तरहस्यवेत्ता व्यासः हि ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Sri Padmapada, who was sitting by the side following the dialogue between the old Brahmin and the great ascetic, told his teacher, ‘This brahmin is none other than Sage Vyasa, who has understood the subtleties of Vedanta.’</p>
		<p class="verse">
			७९. इतीदमाकर्ण्य वचो विचित्रं<br />स भाष्यकृत्सूत्रकृतं दिदृक्षुः ।<br />कृताञ्जलिस्तं प्रयतः प्रणम्य<br />बभाण वाणीं नवपद्यरूपाम्॥७ – १२॥
		</p>
		<ul>
			<li><b>पदच्छेदः  –  </b> इतीदम् आकर्ण्य वचः विचित्रम् सः भाष्यकृत् सूत्रकृतं दिदृक्षुः  कृताञ्जलिः तं प्रयतः प्रणम्य बभाण वाणीम्  नवपद्यरूपाम्॥</li>
			<li><b>अन्वयः  –  </b>  इतीदं विचित्रं वचः आकर्ण्य सः भाष्यकृत्, सूत्रकृतं दिदृक्षुः प्रयतः  कृताञ्जलिः तं प्रणम्य नवपद्यरूपां वाणीं बभाण   ॥</li>
			<li><b>छन्दः  –  </b> उपेन्द्रवज्रा उपेन्द्रवज्रा जतजास्ततो गौः</li>
		</ul>
		<p class="eng_meaning">On hearing these curious words of Sri Padmapada, Sri Shankara bowed to the old gentleman with folded hands, became anxious to see the author of the Brahmasutras in his real form and began to  extemporaneously recite his glory.</p>
		<p class="verse">
			८०. द्वैपायन स्वागतमस्तु तुभ्यं<br />दृष्ट्वा भवन्तं चरिता मयाऽर्थाः ।<br />युक्तं तदेतत्त्वयि सर्वकालं<br />परोपकारव्रतदीक्षितत्वात्॥७ – २३॥
		</p>
		<ul>
			<li><b>पदच्छेदः  –  </b>. द्वैपायन स्वागतम् अस्तु तुभ्यं दृष्ट्वा भवन्तं चरिता मया अर्थाः  युक्तं तदेतत् त्वयि सर्वकालं परोपकारव्रतदीक्षितत्वात्॥</li>
			<li><b>अन्वयः  –  </b>   द्वैपायन  तुभ्यं स्वागतम् अस्तु । भवन्तं दृष्ट्वा  मया अर्थाः चरिता । युक्तं तदेतत् त्वयि सर्वकालं परोपकारव्रतदीक्षितत्वात् ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Oh! Dwaipayana, welcome to you. On account of meeting you all my virtuous deeds have fructified. In keeping with your vow to help others, it is only natural that you give darshan to an humble person. (80)</p>
		<p class="verse">
			८१. अकारि यत्साहसमात्मबुद्ध्या<br />भवत्प्रशिष्यव्यपदेशभाजा ।<br />विचार्य तत्सूक्तिदुरुक्तिजालम्<br />अर्हः समीकर्तुमिदं कृपालुः॥७ – ३८॥
		</p>
		<ul>
			<li><b>पदच्छेदः  –  </b> अकारि यत् साहसम् आत्मबुद्ध्या भवत्प्रशिष्यव्यपदेशभाजा  विचार्य तत्सूक्तिदुरुक्तिजालम् अर्हः समीकर्तुम् इदं कृपालुः॥</li>
			<li><b>अन्वयः  –  </b> भवत्प्रशिष्यव्यपदेशभाजा आत्मबुद्ध्या   यत् साहसम् अकारि कृपालुः इदं तत्सूक्तिदुरुक्तिजालं  विचार्य  समीकर्तुम् कृपालुः  अर्हः (असि) ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">I pray to you to be merciful to correct the wrong words in these commentaries written with an amount of boldness by me, a person of mediocre ability, who is your disciple in the fourth order  –  1. Vyasa, 2. Suka, 3. Gaudapada, 4. Govinda Bhagavatpada, 5 Sri Shankara.</p>
		<p class="verse">
			८२. इत्थं निगद्योपरतस्य हस्तात्<br />हस्तद्वयेनाऽऽदरतः स भाष्यम् ।<br />आदाय सर्वत्र निरैक्षतासौ<br />प्रसादगाम्भीर्यगुणाभिरामम्॥७ – ३९॥
		</p>
		<ul>
			<li><b>पदच्छेदः  –  </b>इत्थं निगद्य उपरतस्य हस्तात् हस्तद्वयेन आदरतः स भाष्यम् आदाय सर्वत्र निरैक्षत असौ प्रसादगाम्भीर्यगुणाभिरामम्॥</li>
			<li><b>अन्वयः  –  </b>   असौ सः इत्थं निगद्य उपरतस्य हस्तात् हस्तद्वयेन प्रसादगाम्भीर्यगुणाभिरामं भाष्यम् आदाय सर्वत्र आदरतः निरैक्षत ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Sage Vyasa took, with both of his hands, with great reverence, the commentaries from Sri Shankara and perused all portions of the work which was excellent in style, diction and interpretation.</p>
		<p class="verse">
			८३. बह्वर्थगर्भाणि लघूनि यानि<br />निगूढभावानि च मत्कृतानि ।<br />त्वामेवमित्थं विरहय्य नास्ति<br />यस्तानि सम्यग्विवरीतुमीष्टे॥७ – ४४॥
		</p>
		<ul>
			<li><b>पदच्छेदः  –  </b>बह्वर्थगर्भाणि लघूनि यानि निगूढभावानि च मत्कृतानि  त्वाम् एवम् इत्थं विरहय्य न अस्ति यः तानि सम्यक् विवरीतुम् ईष्टे॥</li>
			<li><b>अन्वयः  –  </b>    यानि बह्वर्थगर्भाणि निगूढभावानि लघूनि च मत्कृतानि  तानि  एवम् इत्थं  यः सम्यक् विवरीतुम् ईष्टे  सः त्वाम्  विरहय्य न अस्ति ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">There is no one other than you, who is capable of writing a commentary on my Brahmasutras, which contain many plausible interpretaions and hidden meanings, involving deep ideas. </p>
		<p class="verse">
			८४. भावं मदीयमवबुध्य यथावदेवं<br />भाष्यं प्रणेतुमनलं भगवानपीशः ।<br />साङ्ख्यादिनाऽन्यथयितं श्रुतिमूर्धवर्त्मो  –  <br />द्धर्तुं कथं परशिवांशमृते प्रभुः स्यात्॥७ – ४६॥
		</p>
		<ul>
			<li><b>पदच्छेदः  –  </b>भावं मदीयम् अवबुध्य यथावत् एवं भाष्यं प्रणेतुम् अनलं भगवान् अपि ईशः साङ्ख्यादिना अन्यथयितुं  श्रुतिमूर्धवर्त्म उद्धर्तुं कथं परशिवांशम् ऋते प्रभुः स्यात्॥</li>
			<li><b>अन्वयः  –  </b>  मदीयं भावम् अवबुध्य एवं यथावत् भाष्यं प्रणेतुम् भगवान् ईशः अपि अनलम् । साङ्ख्यादिना अन्यथयितुं  श्रुतिमूर्धवर्त्म उद्धर्तुं कथं परशिवांशम् ऋते प्रभुः स्यात् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Even the all – knowing and all – powerful God would not be able to understand my mind and bring out the real meaning of the Sutras in the form of a commentary. The path of the Vedas has been wrongly interpreted by the followers of the Sankhya and other such schools; can any one other than an incarnation of Lord Siva himself correct such a faulty interpretation?</p>
		<p class="verse">
			८५. प्रसन्नगम्भीरभवत्प्रणीत  –  <br />प्रबन्धसन्दर्भभवः प्रहर्षः ।<br />प्रोत्साहयत्यात्मविदामृषीणां<br />वरेण्य विश्राणयितुं वरं ते॥७ – ५४॥
		</p>
		<ul>
			<li><b>पदच्छेदः  –  </b>प्रसन्नगम्भीरभवत्प्रणीतप्रबन्धसन्दर्भभवः प्रहर्षः प्रोत्साहयति आत्मविदाम् ऋषीणां वरेण्य विश्राणयितुं वरं ते॥</li>
			<li><b>अन्वयः  –  </b> आत्मविदाम्  ऋषीणां वरेण्य ,  प्रसन्नगम्भीरभवत्प्रणीतप्रबन्धसन्दर्भभवः प्रहर्षः ते वरं विश्राणयितुं प्रोत्साहयति  ॥</li>
			<li><b>छन्दः  –  </b> उपजातिः अनन्तरोदीरितलक्ष्मभाजौ पादौ यदीयावुपजातयस्ताः ॥</li>
		</ul>
		<p class="eng_meaning">Oh, foremost among realised souls! The happiness I have got by looking at various portions of your works which contain clear and golden truths, encourages me to give you a boon.</p>
		<p class="verse">
			८६. अष्टौ वयांसि विधिना तव वत्स दत्ता  –  <br />न्यन्यानि चाष्ट भवता सुधियाऽऽर्जितानि ।<br />भूयोऽपि षोडश भवन्तु भवाज्ञया ते<br />भूयाच्च भाष्यमिदमारविचन्द्रतारम्॥७ – ५५॥
		</p>
		<ul>
			<li><b>पदच्छेदः  –  </b>अष्टौ वयांसि विधिना तव वत्स दत्तानि अन्यानि च अष्ट भवता सुधिया आर्जितानि भूयः अपि षोडश भवन्तु भवाज्ञया ते भूयात् च भाष्यम् इदम् आरविचन्द्रतारम्॥</li>
			<li><b>अन्वयः  –  </b>  वत्स  विधिना तव अष्टौ वयांसि दत्तानि अन्यानि सुधिया भवता च अष्ट आर्जितानि ।  भवाज्ञया भूयः अपि षोडश भवन्तु ।  ते च भाष्यम् इदम् आरविचन्द्रतारम् भूयात् ॥</li>
			<li><b>छन्दः  –  </b>  वसन्ततिलका॥</li>
		</ul>
		<p class="eng_meaning">Oh son! you had only eight years as per your fate. On account of your wisdom in taking to asceticism you acquired eight more years. Now, on account of the grace of Lord Siva, you shall have another sixteen years of life. The commentaries written by you will last forever as long as the Sun and Stars exist.</p>
		<p class="verse">
			८७. ततः स वेदान्तरहस्यवेत्ता<br />भेत्ताऽमतानां तरसा मतानाम् ।<br />प्रयागमागात्प्रथमं जिगीषुः<br />कुमारिलं साधितकर्मजालम्॥७ – ६२॥
		</p>
		<ul>
			<li><b>पदच्छेदः  –  </b>ततः सः वेदान्तरहस्यवेत्ता भेत्ता अमतानां तरसा मतानाम् प्रयागम् आगात् प्रथमं जिगीषुः कुमारिलं साधितकर्मजालम्॥</li>
			<li><b>अन्वयः  –  </b>  ततः वेदान्तरहस्यवेत्ता अमतानां मतानाम् भेत्ता  सः साधितकर्मजालम् कुमारिलं प्रथमं जिगीषुः तरसा प्रयागम् आगात् ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Then Sri Shankara, who was well versed in the intricacies of Vedanta and was capable of refuting all other schools of thought opposing it, wanted to conquer, in debate, the great, Kumarila, the guardian of the school of rituals. With this object he proceeded towards Prayagakshetra.</p>
		<p class="verse">
			८८.गिरेरवप्लुत्य गतिः सतां यः<br />प्रामाण्यमाम्नायगिरामवादीत् ।<br />यस्य प्रसादात्त्रिदिवौकसोऽपि<br />प्रपेदिरे प्राक्तनयज्ञभागान्॥७ – ७४॥
		</p>
		<ul>
			<li><b>पदच्छेदः  –  </b>गिरेः अवप्लुत्य गतिः सतां यः प्रामाण्यम् आम्नायगिराम् अवादीत् यस्य प्रसादात् त्रिदिवौकसः अपि प्रपेदिरे प्राक्तनयज्ञभागान्॥</li>
			<li><b>अन्वयः  –  </b> यः सतां गतिः गिरेः अवप्लुत्य आम्नायगिराम् प्रामाण्यम् अवादीत् यस्य प्रसादात् त्रिदिवौकसः अपि प्राक्तनयज्ञभागान् प्रपेदिरे ॥</li>
			<li><b>छन्दः  –  </b> उपजातिः॥</li>
		</ul>
		<p class="verse">
			८९. सोऽयं गुरोरुन्मथनप्रसक्तं<br />महत्तरं दोषमपाकरिष्णुः ।<br />अशेषवेदार्थविदास्तिकत्वात्<br />तुषानलं प्राविशदेष धीरः॥७ – ७५॥
		</p>
		<ul>
			<li><b>पदच्छेदः  –  </b> सः अयं गुरोः उन्मथनप्रसक्तं महत्तरं दोषम् अपाकरिष्णुः अशेषवेदार्थवित् आस्तिकत्वात् तुषानलं प्राविशत् एषः धीरः॥</li>
			<li><b>अन्वयः  –  </b>  सः अयं गुरोः उन्मथनप्रसक्तं महत्तरं दोषम् अपाकरिष्णुः, अशेषवेदार्थवित् एषः धीरः आस्तिकत्वात् , तुषानलं प्राविशत् ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">He, who was the savior of virtuous and great, who leapt down from the top of the hills to prove that the Vedas are eternally true, with whose efforts the Gods in Heaven again started getting the offerings at the sacrificial fire, (which had been denied to them by the Non – believers), who has well understood the real meaning of the Vedas  –  such a great man has boldly, on account of his faith in God, immersed himself in a pit full of burning husk for the sake of purifying himself from the effect of the sin of his ingratitude to his preceptor. (88 – 89)</p>
		<p class="verse">
			९०. श्रुत्वेति तां सत्वरमेष गच्छन्<br />व्यालोकयत्तं तुषराशिसंस्थम् ।<br />प्रभाकराद्यैः प्रथितप्रभावैः<br />उपस्थितं साश्रुमुखैर्विनेयैः॥७ – ७७॥
		</p>
		<ul>
			<li><b>पदच्छेदः  –  </b>श्रुत्वा इति तां सत्वरम् एष गच्छन् व्यालोकयत् तं तुषराशिसंस्थम् प्रभाकराद्यैः प्रथितप्रभावैः उपस्थितं साश्रुमुखैः विनेयैः॥</li>
			<li><b>अन्वयः  –  </b>  इति तां श्रुत्वा सत्वरम् एष गच्छन् प्रभाकराद्यैः प्रथितप्रभावैः साश्रुमुखैः विनेयैः उपस्थितं  तुषराशिसंस्थम् तं व्यालोकयत् । ॥</li>
			<li><b>छन्दः  –  </b> उपजातिः॥</li>
		</ul> अनन्तरोदीरितलक्ष्मभाजौ पादौ यदीयावुपजातयस्ताः <br />
		<p class="eng_meaning">On hearing this, Sri Shankara, the preceptor, quickly proceeded to the spot where Kumarila was battling with death having put himself voluntarily into a fire – pit filled with chaff and surrounded by eminent disciples like the great teacher Prabhakara, standing reverentially with folded – hands, their eyes filled with tears. (90)</p>
		<p class="verse">
			९१. दृष्ट्वा भाष्यं हृष्टचेताः कुमारः<br />प्रोचे वाचं शङ्करं देशिकेन्द्रम् ।<br />लोके त्वल्पो मत्सरग्रामशाली<br />सर्वज्ञानो नाल्पभावस्य पात्रम्॥७ – ८२॥
		</p>
		<ul>
			<li><b>पदच्छेदः  –  </b> दृष्ट्वा भाष्यं हृष्टचेताः कुमारः प्रोचे वाचं शङ्करं देशिकेन्द्रम् लोके तु अल्पः मत्सरग्रामशाली सर्वज्ञानः न अल्पभावस्य पात्रम्॥</li>
			<li><b>अन्वयः  –  </b>  भाष्यं दृष्ट्वा हृष्टचेताः कुमारः देशिकेन्द्रं शङ्करं वाचं प्रोचे  –  लोके तु अल्पः मत्सरग्रामशाली सर्वज्ञानः अल्पभावस्य  न पात्रम् ॥</li>
			<li><b>छन्दः  –  </b> शाललिनी शालिन्युक्ता म्तौ तगौ गोब्धिलोकैः </li>
		</ul>
		<p class="eng_meaning">Kumarila felt very glad after reading the commentaries. In the world only petty minded people are jealous. One who knows everything shines without that pettiness. Addressing Sri Shankara, the learned preceptor, he said  –</p>
		<p class="verse">
			९२. भवादृशां दर्शनमेव लोके<br />विशेषतोऽस्मिन् समये दुरापम् ।<br />पुराऽऽर्जितैः पुण्यचयैः कथञ्चित्<br />त्वमद्य मे दृष्टिपथं गतोऽभूः॥७ – ८४॥
		</p>
		<ul>
			<li><b>पदच्छेदः  –  </b>भवादृशां दर्शनम् एव लोके विशेषतः अस्मिन् समये दुरापम् पुरा आर्जितैः पुण्यचयैः कथञ्चित् त्वम् अद्य मे दृष्टिपथं गतः अभूः॥</li>
			<li><b>अन्वयः  –  </b> लोके , विशेषतः अस्मिन् समये,  भवादृशां दर्शनम् एव दुरापम् । पुरा आर्जितैः पुण्यचयैः कथञ्चित् अद्य त्वम् मे दृष्टिपथं गतः अभूः ॥</li>
			<li><b>छन्दः  –  </b> उपेन्द्रवज्रा जतजास्ततो गौः</li>
		</ul>
		<p class="eng_meaning"> – ` It is rare, especially at such moments as these, to get a sight of great people like you. It is only the result of many virtuous deeds in my past birth that has brought you to my presence.' (91 – 92)</p>
		<p class="verse">
			९३. निर्व्याजकारुण्य मुहूर्तमात्रम्<br />अत्र त्वया भाव्यमहं तु यावत् ।<br />योगीन्द्रहृत्पङ्कजभाग्यमेतत्<br />त्यजाम्यसून् रूपमवेक्षमाणः॥७ – ११९॥
		</p>
		<ul>
			<li><b>पदच्छेदः  –  </b>निर्व्याजकारुण्यमुहूर्तमात्रम् अत्र त्वया भाव्यम् अहं तु यावत् योगीन्द्रहृत्पङ्कजभाग्यम् एतत् त्यजामि असून् रूपम् अवेक्षमाणः।॥</li>
			<li><b>अन्वयः  –  </b>  निर्व्याजकारुण्य अत्र त्वया मुहूर्तमात्रम्  भाव्यम् । अहं तु यावत् योगीन्द्रहृत्पङ्कजभाग्यम् एतत् रूपम् अवेक्षमाणः असून्  त्यजामि ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">``Oh Lord! with artless mercy, please stay here for forty minutes (= one muhurta). I will give up my life looking at your divine countenance, which even the great yogis are not fortunate to get!'</p>
		<p class="verse">
			९४. इत्यूचिवांसमिममिद्धसुखप्रकाशं<br />ब्रह्मोपदिश्य बहिरन्तरपास्तमोहम् ।<br />तन्वन्‌दयानिधिरसौ तरसाऽभ्रमार्गात्<br />श्रीमण्डनस्य निलयं स इयेष गन्तुम्॥७ – १२०॥
		</p>
		<ul>
			<li><b>पदच्छेदः  –  </b>इत्यूचिवांसम् इमम् इद्धसुखप्रकाशम् ब्रह्म उपदिश्य बहिरन्तरपास्तमोहम् तन्वन्‌ दयानिधिः असौ तरसा अभ्रमार्गात् श्रीमण्डनस्य निलयम् सः इयेष गन्तुम्॥</li>
			<li><b>अन्वयः  –  </b>   दयानिधिः असौ  सः इत्यूचिवांसम् इमम् इद्धसुखप्रकाशम्  ब्रह्म उपदिश्य बहिरन्तरपास्तमोहम् तन्वन्‌ तरसा अभ्रमार्गात् श्रीमण्डनस्य निलयम् गन्तुम् इयेष ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">The all – merciful world preacher gave upadesam (initiation) of the luminescent Supreme Soul to Kumarila, thus removing his external and internal darkness. Then he desired to reach the house of Sri Mandanamisra at once by the aerial route.</p>
		<p class="verse">
			९५. अथ प्रतस्थे भगवान् प्रयागात्<br />तं मण्डनं पण्डितमाशु जेतुम् ।<br />गच्छन् स्वसृत्या पुरमालुलोके<br />माहिष्मतीं मण्डनमण्डितां सः॥८ – १॥
		</p>
		<ul>
			<li><b>पदच्छेदः  –  </b>अथ प्रतस्थे भगवान् प्रयागात् तं मण्डनं पण्डितम् आशु जेतुम् गच्छन् स्वसृत्या पुरम् आलुलोके माहिष्मतीं मण्डनमण्डितां सः॥</li>
			<li><b>अन्वयः  –  </b>  अथ भगवान् सः  तं मण्डनं पण्डितम् जेतुम् आशु प्रयागात् प्रतस्थे  । स्वसृत्या गच्छन् मण्डनमण्डितां माहिष्मतीं पुरम् आलुलोके ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Then Sri Shankara, the great teacher, went by air desirous of meeting Mandanamisra, and reached the town of Mahishmati adorned by its occupant Mandanamisra. [Mahishmati is identified as Saharsa near Dharbhanga in Bihar state ].</p>
		<p class="verse">
			९६. प्रफ़ुल्लराजीववने विहारी<br />तरङ्गरिङ्गत्कणशीकरार्द्रः ।<br />रेवामरुत्कम्पितसालमालः<br />श्रमापहृद् भाष्यकृतं सिषेवे॥८ – ३॥
		</p>
		<ul>
			<li><b>पदच्छेदः  –  </b>प्रफ़ुल्लराजीववने विहारी तरङ्गरिङ्गत्कणशीकरार्द्रः रेवामरुत् कम्पितसालमालः श्रमापहृद् भाष्यकृतं सिषेवे॥</li>
			<li><b>अन्वयः  –  </b> प्रफ़ुल्लराजीववने विहारी तरङ्गरिङ्गत्कणशीकरार्द्रः कम्पितसालमालः श्रमापहृद् रेवामरुत्  भाष्यकृतं सिषेवे ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">The cool breeze of the river Reva, passing through the blossomed lotuses, mixed with the cool sprays of the waves of the river, swaying the tall trees on the river – banks, relieved Sri Shankara, the commentator, of fatigue.</p>
		<p class="verse">
			९७. तस्मिन् स विश्रम्य कृताह्निकः सन् <br />खस्वस्तिकारोहणशालिनीने ।<br />गच्छन्नसौ मण्डनपण्डितौको<br />दासीस्तदीयाः स ददर्श मार्गे॥८ – ४॥
		</p>
		<ul>
			<li><b>पदच्छेदः  –  </b>तस्मिन् स विश्रम्य कृताह्निकः सन् खस्वस्तिकारोहणशालिनीने गच्छन् असौ मण्डनपण्डितौको दासीः तदीयाः सः ददर्श मार्गे॥</li>
			<li><b>अन्वयः  –  </b>  स  तस्मिन् विश्रम्य कृताह्निकः सन्  खस्वस्तिकारोहणशालिनीने असौ सः मण्डनपण्डितौको गच्छन् मार्गे  तदीयाः  दासीः ददर्श ॥</li>
			<li><b>छन्दः  –  </b> इन्द्रवज्रा</li>
		</ul>
		<p class="eng_meaning">He took rest for sometime in the garden and finished his daily ablutions. When the sun reached the top of the horizon he started towards the house of Mandanamisra, when, on the way he met the maid servants of his household.</p>
		<p class="verse">
			९८. कुत्रालयो मण्डनपण्डितस्ये  –  <br />त्येताः स पप्रच्छ जलाय गन्त्रीः ।<br />ताश्चापि दृष्ट्वाऽद्भुतशङ्करं तं<br />सन्तोषवत्यो ददुरुत्तरं स्म॥८ – ५॥
		</p>
		<ul>
			<li><b>पदच्छेदः  –  </b>कुत्र आलयः मण्डनपण्डितस्य इति एताः स पप्रच्छ जलाय गन्त्रीः ताः च अपि दृष्ट्वा अद्भुतशङ्करं तं सन्तोषवत्यो ददुः उत्तरं स्म॥</li>
			<li><b>अन्वयः  –  </b>सः  मण्डनपण्डितस्य आलयः कुत्र इति  जलाय गन्त्रीः एताः पप्रच्छ । ताः च अपि अद्भुतशङ्करं तं दृष्ट्वा सन्तोषवत्यो  उत्तरं ददुः स्म ॥</li>
			<li><b>छन्दः  –  </b> इन्द्रवज्रा</li>
		</ul>
		<p class="eng_meaning">He asked the women, who were going for fetching water `where is the house of Mandanamisra?’ They also gladly replied to the brilliant Shankara.</p>
		<p class="verse">
			९९. स्वतः प्रमाणं परतः प्रमाणं<br />कीराङ्गना यत्र गिरं गिरन्ति ।<br />द्वारस्थ नीडान्तर संनिरुद्धा<br />जानीहि तन्मण्डनपण्डितौकः॥८ – ६॥
		</p>
		<ul>
			<li><b>पदच्छेदः  –  </b>स्वतः प्रमाणं परतः प्रमाणं कीराङ्गना यत्र गिरं गिरन्ति द्वारस्थनीडान्तरसंनिरुद्धा जानीहि तत् मण्डनपण्डितौकः॥</li>
			<li><b>अन्वयः  –  </b>  यत्र स्वतः प्रमाणं परतः प्रमाणं (इति)  द्वारस्थनीडान्तरसंनिरुद्धा कीराङ्गना गिरं गिरन्ति तत् मण्डनपण्डितौकः जानीहि ॥</li>
			<li><b>छन्दः  –  </b> इन्द्रवज्रा</li>
		</ul>
		<p class="verse">
			१००. फ़लप्रदं कर्म फ़लप्रदोऽजः<br />कीराङ्गना यत्र गिरं गिरन्ति ।<br />द्वारस्थनीडान्तर संनिरुद्धा<br />जानीहि तन्मण्डनपण्डितौकः॥८ – ७॥
		</p>
		<ul>
			<li><b>पदच्छेदः  –  </b>फ़लप्रदं कर्म फ़लप्रदः अजः कीराङ्गना यत्र गिरं गिरन्ति  द्वारस्थनीडान्तरसंनिरुद्धा जानीहि तत् मण्डनपण्डितौकः॥</li>
			<li><b>अन्वयः  –  </b> यत्र फ़लप्रदं कर्म फ़लप्रदः अजः(इति)  द्वारस्थनीडान्तरसंनिरुद्धा कीराङ्गना गिरं गिरन्ति तत् मण्डनपण्डितौकः जानीहि ॥</li>
			<li><b>छन्दः  –  </b>  उपजातिः॥</li>
		</ul>
		<p class="verse">
			१०१. जगद् ध्रुवं स्याज्जगदध्रुवं स्यात्<br />कीराङ्गना यत्र गिरं गिरन्ति ।<br />द्वारस्थ नीडान्तर संनिरुद्धा<br />जानीहि तन्मण्डनपण्डितौकः॥८ – ८॥
		</p>
		<ul>
			<li><b>पदच्छेदः  –  </b> जगत् ध्रुवं स्यात् जगत् अध्रुवं स्यात् कीराङ्गना यत्र गिरं गिरन्ति द्वारस्थनीडान्तरसंनिरुद्धा जानीहि तत् मण्डनपण्डितौकः॥</li>
			<li><b>अन्वयः  –  </b>  यत्र जगत् ध्रुवं स्यात् जगत् अध्रुवं स्यात्(इति)  द्वारस्थनीडान्तरसंनिरुद्धा कीराङ्गना गिरं गिरन्ति तत् मण्डनपण्डितौकः जानीहि ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Oh, learned scholar! where the she – parrots interned in cages hanging outside a house can be heard discussing  –  `Vedas are proof by themselves, no, they get proof because the Vedas have been uttered by the Lord’; `Good and Bad actions alone cause results, no, it is God that grants the results‘; `The world is  permanent, no, it is perishable’. Know thou, then, that it is the house of Pandit Mandana. (99 – 101)</p>
		<p class="verse">
			१०२. पीत्वा तदुक्तीरथ तस्य गेहात्<br />गत्वा बहिः सद्म कवाटगुप्तम् ।<br />दुर्वेशमालोच्य स योगशक्त्या<br />व्योमाध्वनाऽवातरदङ्गणान्तः॥८ – ९॥
		</p>
		<ul>
			<li><b>पदच्छेदः  –  </b> पीत्वा तदुक्तीः अथ तस्य गेहात् गत्वा बहिः सद्म कवाटगुप्तम्  दुर्वेशम् आलोच्य सः योगशक्त्या व्योमाध्वना अवातरत् अङ्गणान्तः॥</li>
			<li><b>अन्वयः  –  </b> अथ सः तदुक्तीः पीत्वा तस्य गेहात् बहिः गत्वा कवाटगुप्तम्  सद्म दुर्वेशम् आलोच्य योगशक्त्या व्योमाध्वना अङ्गणान्तः अवातरत् ॥</li>
			<li><b>छन्दः  –  </b> इन्द्रवज्रा</li>
		</ul>
		<p class="eng_meaning">Hearing these words with respect and surprise, he reached the house and found the outer door of the house bolted from inside. Seing that he can not enter through the door, He used his mystic powers descending into the house through the aerial route.</p>
		<p class="verse">
			१०३. सौधाग्रसञ्च्छन्ननभोऽवकाशं<br />प्रविश्य तत्प्राप्य कवेः सकाशम् ।<br />विद्याविशेषात्तयशःप्रकाशं<br />ददर्श तं पद्मजसन्निकाशम्॥८ – ११॥
		</p>
		<ul>
			<li><b>पदच्छेदः  –  </b>सौधाग्रसञ्च्छन्ननभोऽवकाशं प्रविश्य तत् प्राप्य कवेः सकाशम्  विद्याविशेषात्तयशःप्रकाशं ददर्श तं पद्मजसन्निकाशम्॥</li>
			<li><b>अन्वयः  –  </b>  सौधाग्रसञ्च्छन्ननभोऽवकाशं तत्   प्रविश्य कवेः सकाशम् प्राप्य  विद्याविशेषात्तयशःप्रकाशं  पद्मजसन्निकाशम् तं ददर्श ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Entering a towering mansion, he got into the hall where Mandana was seated  –  Mandana, renowned for his learning and noble qualities, and brilliant in appearance like Brahma himself.</p>
		<p class="verse">
			१०४. तपोमहिम्नैव तपोनिधानं<br />सजैमिनिं सत्यवतीतनूजम् ।<br />यथाविधि श्राद्धविधौ निमन्त्र्य<br />तत्पादपद्मान्यवनेजयन्तम्॥८ – १२॥
		</p>
		<ul>
			<li><b>पदच्छेदः  –  </b>तपोमहिम्ना एव तपोनिधानं सः जैमिनिं सत्यवतीतनूजम्  यथाविधि श्राद्धविधौ निमन्त्र्य तत्पादपद्मानि अवनेजयन्तम्॥</li>
			<li><b>अन्वयः  –  </b> सः तपोनिधानं  तपोमहिम्ना एव जैमिनिं सत्यवतीतनूजम्  श्राद्धविधौ यथाविधि  निमन्त्र्य तत्पादपद्मानि अवनेजयन्तम् ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">For performing his father's shraaddha ceremony, eminently pious Mandana, by the power of his penance, had been able to invoke the presence of Sages Vyasa and Jaimini. As Shankara entered, he saw Mandana washing the feet of the sages as per prescriptions of the shastras.</p>
		<p class="verse">
			१०५. अथोपसंस्पृश्य जलं स शान्तः<br />ससम्भ्रमं मण्डनपण्डितोऽपि ।<br />व्यासाज्ञया शास्त्रविदर्चयित्वा<br />न्यमन्त्रयद्भैक्षकृते महर्षिम्॥८ – ३५॥
		</p>
		<ul>
			<li><b>पदच्छेदः  –  </b> अथ शान्तः सः उपसंस्पृश्य जलं ससम्भ्रमं मण्डनपण्डितः अपि व्यासाज्ञया शास्त्रवित् अर्चयित्वा न्यमन्त्रयत् भैक्षकृते महर्षिम् ॥</li>
			<li><b>अन्वयः  –  </b> अथ शान्तः सः मण्डनपण्डितः ससम्भ्रमं जलं उपसंस्पृश्य शास्त्रवित् अपि व्यासाज्ञया महर्षिम्  अर्चयित्वा  भैक्षकृते न्यमन्त्रयत् ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">The learned Mandanamisra, on hearing the commands of Sri Vyasa, became calm, touched the water (reverentially) and hastened to worship the ascetic and prayed to him to accept food in the house.</p>
		<p class="verse">
			१०६. स चाब्रवीत्सौम्य विवादभिक्षाम्<br />इच्छन् भवत्संनिधिमागतोऽस्मि ।<br />साऽन्योन्यशिष्यत्वपणा प्रदेया<br />नास्त्यादरः प्राकृतभक्तभैक्ष्ये॥८ – ३६॥
		</p>
		<ul>
			<li><b>पदच्छेदः  –  </b> स च अब्रवीत् सौम्य विवादभिक्षाम् इच्छन् भवत्संनिधिम् आगतः अस्मि सा अन्योन्यशिष्यत्वपणा प्रदेया नास्ति आदरः प्राकृतभक्तभैक्ष्ये॥</li>
			<li><b>अन्वयः  –  </b>  स च अब्रवीत् सौम्य विवादभिक्षाम् इच्छन् भवत्संनिधिम् आगतः अस्मि  । सा अन्योन्यशिष्यत्वपणा प्रदेया प्राकृतभक्तभैक्ष्ये आदरः नास्ति ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Sri Shankara replied to Mandana, who offered food, ‘Oh, beloved! I came to your house intending to ask for the food of debate. The stake in that debate should be that the loser should become the disciple of the winner. I have no desire in this worldly food, which everybody takes.'</p>
		<p class="verse">
			१०७. मम न किञ्चिदपि ध्रुवमीप्सितं<br />श्रुतिशिरःपथविस्तृतिमन्तरा ।<br />अवहितेन मखेष्ववधीरितः<br />स भवता भवतापहिमद्युतिः॥८ – ३७॥
		</p>
		<ul>
			<li><b>पदच्छेदः  –  </b>मम न किञ्चित्  अपि ध्रुवम् ईप्सितं श्रुतिशिरःपथविस्तृतिम् अन्तरा अवहितेन मखेषु अवधीरितः सः भवता भवतापहिमद्युतिः॥</li>
			<li><b>अन्वयः  –  </b>  मम श्रुतिशिरःपथविस्तृतिम् अन्तरा किञ्चित् अपि न  ईप्सितं  ध्रुवम् । मखेषु अवहितेन  भवता भवतापहिमद्युतिः सः अवधीरितः ॥</li>
			<li><b>छन्दः  –  </b> द्रुतविलम्बितम् द्रुतविलम्बितमाह नभौ भरौ</li>
		</ul>
		<p class="eng_meaning">`My mission in life is to establish the path of Vedanta and nothing else. The Vedanta is the only panacea for man’s ills in Samsara. Abandoning it you are revelling in the cult of sacrifices.’</p>
		<p class="verse">
			१०८. जगति सम्प्रति तं प्रथयाम्यहं<br />समभिभूय समस्तविवादिनम् ।<br />त्वमपि संश्रय मे मतमुत्तमं<br />विवद वा वद वाऽस्मि जितस्त्विति॥८ – ३८॥
		</p>
		<ul>
			<li><b>पदच्छेदः  –  </b>जगति सम्प्रति तं प्रथयामि अहं समभिभूय समस्तविवादिनम् त्वम् अपि संश्रय मे मतम् उत्तमं विवद वा वद वा अस्मि जितः तु इति॥</li>
			<li><b>अन्वयः  –  </b> सम्प्रति अहं जगति समस्तविवादिनम्  समभिभूय तं प्रथयामि त्वम् अपि मे उत्तमं मतम्  संश्रय , विवद वा ,जितः अस्मि इति तु वा  वद ॥</li>
			<li><b>छन्दः  –  </b>  द्रुतविलम्बितम् द्रुतविलम्बितमाह नभौ भरौ</li>
		</ul>
		<p class="eng_meaning">‘I am going to win over all those that oppose it and to propagate in the world the path of the Upanishads. You should also accept my noble theory. You may debate with me or accept that you have been defeated by me.’</p>
		<p class="verse">
			१०९. इति यतिप्रवरस्य निशम्य तद्<br />वचनमर्थवदागतविस्मयः ।<br />परिभवेन नवेन महायशाः<br />स निजगौ निजगौरवमास्थितः॥८ – ३९॥
		</p>
		<ul>
			<li><b>पदच्छेदः  –  </b> इति यतिप्रवरस्य निशम्य तद् वचनम् अर्थवत् आगतविस्मयः परिभवेन नवेन महायशाः सः निजगौ निजगौरवम् आस्थितः॥</li>
			<li><b>अन्वयः  –  </b> इति यतिप्रवरस्य तद्  अर्थवत् वचनम् निशम्य नवेन परिभवेन आगतविस्मयः महायशाः सः  निजगौरवम् आस्थितः निजगौ ॥</li>
			<li><b>छन्दः  –  </b>  द्रुतविलम्बितम् द्रुतविलम्बितमाह नभौ भरौ</li>
		</ul>
		<p class="eng_meaning">On hearing these words from Sri Shankara, the greatest among ascetics, which were pregnant with high ideas, the learned Mandana, was surprised at the new dishonour suffered by him, but spoke without giving up his prestige.</p>
		<p class="verse">
			११०. वादं करिष्यामि न सन्दिहेऽत्र<br />जयाजयौ नौ वदिता न कश्चित् ।<br />न कण्ठशोषैकफ़लो विवादो<br />मिथो जिगीषू कुरुतस्तु वादम्॥८ – ४६॥
		</p>
		<ul>
			<li><b>पदच्छेदः  –  </b>वादं करिष्यामि न सन्दिहे अत्र जयाजयौ नौ वदिता न कश्चित् न कण्ठशोषैकफ़लः विवादः मिथो जिगीषू कुरुतः तु वादम्॥</li>
			<li><b>अन्वयः  –  </b> वादं करिष्यामि अत्र न सन्दिहे । नौ जयाजयौ वदिता कश्चित् न । विवादः न कण्ठशोषैकफ़लः । मिथो जिगीषू कुरुतः तु वादम् ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">`Yes, I am willing to hold the debate, no doubt about it. But there is no one who could decide as to who among us two has won and who has lost. The debate should not be to waste our energy. People enter into a debate only with the object of getting a success in the debate ’. (110)</p>
		<p class="verse">
			१११. तथेति सूक्ते स्मितशङ्करेण<br />भविष्यते वादकथा श्व एव ।<br />तत्साक्षिभावं व्रजतं मुनीन्द्रौ<br />इत्यर्थयद् बादरजैमिनी सः॥८ – ५०॥
		</p>
		<ul>
			<li><b>पदच्छेदः  –  </b>तथा इति सूक्ते स्मितशङ्करेण भविष्यते वादकथा श्वः एव तत्साक्षिभावं व्रजतं मुनीन्द्रौ इति अर्थयद् बादरजैमिनी सः॥</li>
			<li><b>अन्वयः  –  </b>   स्मितशङ्करेण तथा इति सूक्ते सः  श्वः एव वादकथा भविष्यते । मुनीन्द्रौ तत्साक्षिभावं व्रजतं इति बादरजैमिनी अर्थयद् ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Sri Shankara agreed with a smile; Mandanamisra told Sages Vyasa and Jaimini `Tomorrow the debate is to proceed. Oh! Great among saints! I pray that you both should act as referees in the debate’.</p>
		<p class="verse">
			११२. विधाय भार्यां विदुषीं सदस्यां<br />विधीयतां वादकथा सुधीन्द्र ।<br />इत्थं सरस्वत्यवतारताज्ञौ <br />तद्धर्मपत्न्यास्तमभाषिषाताम्॥८ – ५१॥
		</p>
		<ul>
			<li><b>पदच्छेदः  –  </b>विधाय भार्यां विदुषीं सदस्यां विधीयतां वादकथा सुधीन्द्र  इत्थं सरस्वत्यवतारताज्ञौ  तद्धर्मपत्न्याः तम् अभाषिषाताम्॥</li>
			<li><b>अन्वयः  –  </b>   सुधीन्द्र विदुषीं भार्यां सदस्यां विधाय वादकथा  विधीयतां  इत्थं तद्धर्मपत्न्याः सरस्वत्यवतारताज्ञौ  तम् अभाषिषाताम् ॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Sages Vyasa and Jaimini, who knew that Goddess Saraswathi had been born as the wife of Mandanamisra, said to Mandana `Oh! great among the learned! hold the debate with your wife as the umpire ’.</p>
		<p class="verse">
			११३. अथानुमोद्याभिहितं मुनिभ्यां<br />स मण्डनार्यः प्रकृतं चिकीर्षुः ।<br />आनर्च दैवोपगतान्मुनीन्द्रान्<br />अग्नीनिव त्रीन्मुनिशेखरांस्तान्॥८ – ५२॥
		</p>
		<ul>
			<li><b>पदच्छेदः  –  </b> अथ अनुमोद्य अभिहितं मुनिभ्यां सः मण्डनार्यः प्रकृतं चिकीर्षुः आनर्च दैवोपगतान् मुनीन्द्रान् अग्नीन् इव त्रीन् मुनिशेखरान् तान्॥</li>
			<li><b>अन्वयः  –  </b> अथ सः मण्डनार्यः मुनिभ्यां अभिहितं अनुमोद्य प्रकृतं चिकीर्षुः दैवोपगतान् मुनिशेखरान्मुनीन्द्रान् त्रीन् अग्नीन् इव तान् आनर्च॥</li>
			<li><b>छन्दः  –  </b>  उपजातिः॥</li>
		</ul>
		<p class="eng_meaning">Pandit Mandana accepted this suggestion, proceeded with the ceremony which awaited completion, duly honoured the three great men, who were there as a result of his good past and who resembled the three great Holy fires Garhapatyam, Dakshinagni and Ahavaniya.</p>
		<p class="verse">
			११४. अथ क्रियान्ते किल सूपविष्टाः<br />त्रय्यन्तवेद्यार्थविदस्त्रयोऽमी ।<br />अमन्त्रयंश्चारु परस्परं ते<br />मुहूर्तमात्रं किमपि प्रहृष्टाः॥८ – ५४॥
		</p>
		<ul>
			<li><b>पदच्छेदः  –  </b>अथ क्रियान्ते किल सूपविष्टाः त्रय्यन्तवेद्यार्थविदः त्रयः अमी अमन्त्रयन् चारु परस्परं ते मुहूर्तमात्रं किमपि प्रहृष्टाः॥</li>
			<li><b>अन्वयः  –  </b>  अथ किल त्रय्यन्तवेद्यार्थविदः  अमी  ते त्रयः क्रियान्ते सूपविष्टाः परस्परं प्रहृष्टाः   मुहूर्तमात्रं चारु किमपि अमन्त्रयन् ॥</li>
			<li><b>छन्दः  –  </b>  उपजातिः अनन्तरोदीरितलक्ष्मभाजौ पादौ यदीयावुपजातयस्ताः॥</li>
		</ul>
		<p class="eng_meaning">After the completion of the ceremony the three saints, who were well read in the three Vedas, rested for a while, discussed some interesting matter with a glow of satisfaction in their faces and took leave of each other.</p>
		<p class="verse">
			११५. प्रातः शोणसरोजबान्धवरुचिप्रद्योतिते व्योमनि<br />प्रख्यातः स विधाय कर्म नियतं प्रज्ञावतामग्रणीः ।<br />साकं शिष्यवरैः प्रपद्य सदनं सन्मण्डितं माण्डनं <br />वादायोपविवेश पण्डितसभामध्ये मुनिर्ध्येयवित्॥८ – ५७॥
		</p>
		<ul>
			<li><b>पदच्छेदः  –  </b>प्रातः शोणसरोजबान्धवरुचिप्रद्योतिते व्योमनि प्रख्यातः सः विधाय कर्म नियतं प्रज्ञावताम् अग्रणीः साकं शिष्यवरैः प्रपद्य सदनं सन्मण्डितं माण्डनं वादाय उपविवेश पण्डितसभामध्ये मुनिः ध्येयवित् ॥</li>
			<li>अन्वयः : प्रातः व्योमनि शोणसरोजबान्धवरुचिप्रद्योतिते प्रख्यातः प्रज्ञावताम् अग्रणीः सः नियतं कर्म विधाय  शिष्यवरैः साकं सन्मण्डितं माण्डनं सदनं  प्रपद्य  ध्येयवित् मुनिः पण्डितसभामध्ये वादाय उपविवेश  ॥</li>
			<li><b>छन्दः  –  </b> शार्दूलविक्रीडितम् सूर्याश्वयैर्मसजास्ततः सगुरवः शार्दूलविक्रीडितम् ॥</li>
		</ul>
		<p class="eng_meaning">Next morning when the Sun, the friend of the Lotus, spread its rays over the sky, the great Sri Shankara, foremost among scholars, finished his daily ablutions, and went along with his worthy disciples, to the abode of Mandana where scholars had assembled. Sri Shankara, who knew his purpose well sat in the midst of the scholars ready for the debate.</p>
		<p>११६. ततः समादिश्य सदस्यतायां<br />सधर्मिणीं मण्डनपण्डितोऽपि ।<br />स शारदां नाम समस्तविद्या  –  <br />विशारदां वादसमुत्सुकोऽभूत्॥८ – ५८॥
		</p>
		<ul>
			<li><b>पदच्छेदः  –  </b>ततः समादिश्य सदस्यतायां सधर्मिणीं मण्डनपण्डितः अपि सः शारदां नाम समस्तविद्याविशारदां वादसमुत्सुकः अभूत्॥</li>
			<li><b>अन्वयः  –  </b>ततः सः मण्डनपण्डितः अपि शारदां नाम समस्तविद्याविशारदां सधर्मिणीं सदस्यतायां समादिश्य वादसमुत्सुकः अभूत्॥</li>
			<li><b>छन्दः  –  </b> उपेन्द्रवज्रा उपेन्द्रवज्रा जतजास्ततो गौः</li>
		</ul>
		<p class="eng_meaning">Then, Mandana, appointed his wife Sharada, who was well – versed in all the shastras, as the referee and enthusiastically sat down to commence the debate.</p>
		<p class="verse">
			११७. पत्या नियुक्ता पतिदेवता सा<br />सदस्यभावे सुदती चकाशे ।<br />तयोर्विवेक्तुं श्रुततारतम्यं<br />समागता संसदि भारतीव॥८ – ५९॥
		</p>
		<ul>
			<li><b>पदच्छेदः  –  </b> पत्या नियुक्ता पतिदेवता सा सदस्यभावे सुदती चकाशे तयोः विवेक्तुं श्रुततारतम्यं समागता संसदि भारतीव ॥</li>
			<li><b>अन्वयः  –  </b>  पत्या नियुक्ता पतिदेवता सुदती सा संसदि सदस्यभावे तयोः श्रुततारतम्यं विवेक्तुं समागता भारतीव  चकाशे ॥</li>
			<li><b>छन्दः  –  </b>  उपजातिः अनन्तरोदीरितलक्ष्मभाजौ पादौ यदीयावुपजातयस्ताः॥</li>
		</ul>
		<p class="eng_meaning">The smiling virtuous lady shone like Goddess Saraswati sitting in that assembly with a view to decide the intellectual hierarchy of the two participants.</p>
		<p class="verse">
			११८. प्रवृद्धवादोत्सुकतां तदीयां<br />विज्ञाय विज्ञः प्रथमं यतीन्द्रः ।<br />परावरज्ञः स परावरैक्य  –  <br />परां प्रतिज्ञामकरोत्स्वकीयाम्॥८ – ६०॥
		</p>
		<ul>
			<li><b>पदच्छेदः  –  </b> प्रवृद्धवादोत्सुकतां तदीयां विज्ञाय विज्ञः प्रथमं यतीन्द्रः परावरज्ञः स परावरैक्यपरां प्रतिज्ञामकरोत्स्वकीयाम् ॥</li>
			<li><b>अन्वयः  –  </b>तदीयां प्रवृद्धवादोत्सुकतां विज्ञाय विज्ञः प्रथमं यतीन्द्रः परावरज्ञः स परावरैक्यपरां प्रतिज्ञामकरोत्स्वकीयाम् ॥</li>
			<li><b>छन्दः  –  </b> उपेन्द्रवज्रा उपेन्द्रवज्रा जतजास्ततो गौः</li>
		</ul>
		<p class="eng_meaning">Sri Shankara, the best among ascetics, a profound scholar, who knew everything about the physical and subtle bodies, the sublime and ridiculous, this world and the worlds beyond, appreciated the eagerness of Mandana to hold the debate, propounded his doctrine  –  the absence of any difference between the individual and Supreme Soul (monism).</p>
		<p class="verse">
			११९. ब्रह्मैकं परमार्थसच्चिदमलं विश्वप्रपञ्चात्मना<br />शुक्ती रूप्यपरात्मनेव बहलाज्ञानावृतं भासते ।<br />तज्ञानान्निखिलप्रपञ्चनिलया स्वात्मव्यवस्था परं<br />निर्वाणं जनिमुक्तमभ्युपगतं मानं श्रुतेर्मस्तकम्॥८ – ६१॥
		</p>
		<ul>
			<li><b>पदच्छेदः  –  </b>ब्रह्म एकं परमार्थसच्चिदमलं विश्वप्रपञ्चात्मना शुक्तिः रूप्यपरात्मना इव बहलाज्ञानावृतं भासते तज्ज्ञानात् निखिलप्रपञ्चनिलया स्वात्मव्यवस्था परं निर्वाणं जनिमुक्तम् अभ्युपगतं मानं श्रुतेः मस्तकम्॥</li>
			<li><b>अन्वयः  –  </b>  ब्रह्म एकं परमार्थसच्चिदमलं  बहलाज्ञानावृतं शुक्तिः रूप्यपरात्मना इव  विश्वप्रपञ्चात्मना भासते तज्ज्ञानात् निखिलप्रपञ्चनिलया स्वात्मव्यवस्था परं निर्वाणं जनिमुक्तम् अभ्युपगतं मानं श्रुतेः मस्तकम्॥</li>
			<li><b>छन्दः  –  </b> शार्दूलविक्रीडितम् सूर्याश्वयैर्मसजास्ततः सगुरवः शार्दूलविक्रीडितम् ॥</li>
		</ul>
		<p class="eng_meaning">It is the Supreme Being, which is the absolute reality, intelligence and purity, which is the sole existence, which gives the appearance of the universe on account of its being shrouded in ignorance, like the sea – shell, which lends the appearance of silver on account of the darkness around it, the want of clear visibility and the distance. If its real nature is understood the appearance as the universe would disappear and the Supreme Being, Bliss, would alone remain. That is eternal salvation. The proofs for this are the Upanishads.</p>
		<p class="verse">
			१२०. बाढं जये यदि पराजयभागहं स्यां<br />सन्यासमङ्ग परिहृत्य कषायचेलम् ।<br />शुक्लं वसीय वसनं द्वयभारतीयं<br />वादे जयाजयफ़लप्रतिदीपिकाऽस्तु॥८ – ६२॥
		</p>
		<ul>
			<li><b>पदच्छेदः  –  </b> बाढं जये यदि पराजयभाक् अहं स्यां सन्न्यासम् अङ्ग परिहृत्य कषायचेलम् शुक्लं वसीय वसनं द्वयभारती इयं वादे जयाजयफ़लप्रतिदीपिका अस्तु॥</li>
			<li><b>अन्वयः  –  </b>   बाढं जये यदि अहं पराजयभाक् स्यां अङ्ग कषायचेलम् सन्न्यासम् परिहृत्य शुक्लं वसीय वसनं इयं द्वयभारती वादे जयाजयफ़लप्रतिदीपिका अस्तु॥</li>
			<li><b>छन्दः  –  </b> वसन्ततिलका ॥</li>
		</ul>
		<p class="eng_meaning">“Oh! Mandana, I am sure of success in this debate. If, for any reason, I sustain a defeat, I would give up my asceticism, throw off the saffron cloth and don the white robes. Your wife, Ubhaya Bharati shall be the referee in this debate”. (120)</p>
		<p class="verse">
			१२१. इत्थं प्रतिज्ञां कृतवत्युदारां<br />श्रीशङ्करे भिक्षुवरे स्वकीयाम् ।<br />स विश्वरूपो गृहमेधिवर्यः<br />चक्रे प्रतिज्ञां स्वमतप्रतिष्ठाम्॥८ – ६३॥
		</p>
		<ul>
			<li><b>पदच्छेदः  –  </b>इत्थं प्रतिज्ञां कृतवति उदारां श्रीशङ्करे भिक्षुवरे स्वकीयाम् सः विश्वरूपः गृहमेधिवर्यः चक्रे प्रतिज्ञां स्वमतप्रतिष्ठाम्॥</li>
			<li><b>अन्वयः  –  </b>  इत्थं भिक्षुवरे श्रीशङ्करे स्वकीयाम् उदारां प्रतिज्ञां कृतवति गृहमेधिवर्यः सः विश्वरूपः स्वमतप्रतिष्ठाम् प्रतिज्ञां चक्रे॥</li>
			<li><b>छन्दः  –  </b> इन्द्रवज्रा स्यादिन्द्रवज्रा यदि तौ जगौ गः॥</li>
		</ul>
		<p class="eng_meaning">When Sri Shankara, the greatest of ascetics, propounded his doctrine so boldly, Mandanamisra the greatest among the house – holders, also propounded the doctrine of his school.</p>
		<p class="verse">
			१२२. वेदान्ता न प्रमाणं चितिवपुषि पदे तत्र सङ्गत्ययोगात्<br />पूर्वो भागः प्रमाणं पदचयगमिते कार्यवस्तुन्यशेषे ।<br />शब्दानां कार्यमात्रं प्रति समधिगता शक्तिरभ्युन्नतानां <br />कर्मभ्यो मुक्तिरिष्टा तदिह तनुभृतामायुषः स्यात्समाप्तेः॥८ – ६४॥
		</p>
		<ul>
			<li><b>पदच्छेदः  –  </b> वेदान्ता: न प्रमाणं चितिवपुषि पदे तत्र सङ्गत्ययोगात् पूर्वो भागः प्रमाणं पदचयगमिते कार्यवस्तुनि अशेषे शब्दानां कार्यमात्रं प्रति समधिगता शक्तिः अभ्युन्नतानां  कर्मभ्यो मुक्तिः इष्टा तदिह तनुभृताम् आयुषः स्यात् समाप्तेः॥</li>
			<li><b>अन्वयः  –  </b>   चितिवपुषि पदे वेदान्ता: न प्रमाणं तत्र सङ्गत्ययोगात् । पदचयगमिते अशेषे कार्यवस्तुनि पूर्वो भागः प्रमाणं, शब्दानां कार्यमात्रं प्रति अभ्युन्नतानां शक्तिः समधिगता।  कर्मभ्यो मुक्तिः इष्टा । तनुभृताम् आयुषः समाप्तेः इह  तत्  स्यात् ॥</li>
			<li><b>छन्दः  –  </b> स्रग्धरा म्रभ्नैर्यानां त्रयेण त्रिमुनियतियुता स्रग्धरा कीर्तितेयम् ॥</li>
		</ul>
		<p class="eng_meaning">‘When we speak about the Supreme Being, which is pure intelligence (Bliss) the wordings in the Vedas are not enough proof. A word by itself could not describe the result. A sentence, which is a collection of words, can denote only a prescribed subject. Therefore, the Vedic texts are incapable of defining the Omni – present, Omniscient and Omni bliss Supreme Being when it is not connected with action. Those actions should be performed throughout one's lifetime.</p>
		<p class="verse">
			१२३. वादे कृतेऽस्मिन्यदि मे जयान्यः <br />त्वयोदितात्स्याद्विपरीतभावः ।<br />येयं त्वयाऽभूद्गदिता प्रसाक्ष्ये<br />जानाति चेत्सा भविता वधूर्मे॥८ – ६५॥
		</p>
		<ul>
			<li><b>पदच्छेदः  –  </b>वादे कृते अस्मिन् यदि मे जयान्यः त्वयोदितात् स्यात् विपरीतभावः या इयं त्वया अभूत् गदिता प्रसाक्ष्ये जानाति चेत् सा भविता वधूः मे॥</li>
			<li><b>अन्वयः  –  </b>  अस्मिन् वादे कृते यदि मे जयान्यः त्वयोदितात् विपरीतभावः मे स्यात् । या इयं वधूः प्रसाक्ष्ये अभूत् गदिता सा जानाति चेत् सा मे भविता ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">‘If I get defeated in this debate I would adopt the reverse of what you said viz., I would put aside my white robes and don the saffron. If my wife accepts, having known all this, let her be the referee in this debate’.</p>
		<p class="verse">
			१२४. जेतुः पराजित इहाश्रममाददीते  –  <br />त्येतौ मिथः कृतपणौ यतिविश्वरूपौ ।<br />अम्बामुदारधिषणामभिषिच्य साक्ष्ये<br />जल्पं वितेनतुरथो जयदत्तदृष्टी॥८ – ६६॥
		</p>
		<ul>
			<li><b>पदच्छेदः  –  </b> जेतुः पराजित: इह आश्रमम् आददीत इति एतौ मिथः कृतपणौ यतिविश्वरूपौ अम्बाम् उदारधिषणाम् अभिषिच्य साक्ष्ये जल्पं वितेनतुः अथो जयदत्तदृष्टी॥</li>
			<li><b>अन्वयः  –  </b>    इह पराजित: जेतुः आश्रमम् आददीत इति एतौ यतिविश्वरूपौ मिथः कृतपणौ उदारधिषणाम् अम्बाम् साक्ष्ये अभिषिच्य अथो जयदत्तदृष्टी जल्पं वितेनतुः॥</li>
			<li><b>छन्दः  –  </b> वसन्ततिलका ॥</li>
		</ul>
		<p class="eng_meaning">The great ascetic and the house – holder having agreed that the loser in the debate should take up the religious order of the winner, appointed Saraswati, the world – mother and the greatest in intellect, as their referee and started the debate, each anxious of victory for himself.</p>
		<p class="verse">
			१२५. आवश्यकं परिसमाप्य दिने दिने तौ<br />वादं समं व्यतनुतां किल सर्ववेदौ ।<br />एवं विजेतुमनसोरुपविष्टयोस्तां<br />मालां गले न्यधित सोभयभारतीयम्॥८ – ६७॥
		</p>
		<ul>
			<li><b>पदच्छेदः  –  </b> आवश्यकं परिसमाप्य दिने दिने तौ वादं समं व्यतनुतां किल सर्ववेदौ एवं विजेतुमनसोः उपविष्टयोः तां मालां गले न्यधित सा उभयभारती इयम् ॥</li>
			<li><b>अन्वयः  –  </b>  तौ सर्ववेदौ  दिने दिने  आवश्यकं परिसमाप्य समं वादं व्यतनुतां एवं विजेतुमनसोः उपविष्टयोः सा इयम् उभयभारती तां मालां गले न्यधित ॥</li>
			<li><b>छन्दः  –  </b> वसन्ततिलका ॥</li>
		</ul>
		<p class="eng_meaning">They sat down for the debate after they completed their daily ablutions. When both these, well – versed in all the Vedas, were ready for the debate, Ubhaya Bharati would offer two brilliant garlands to them.</p>
		<p class="verse">
			१२६. माला यदा मलिनभावमुपैति कण्ठे<br />यस्यापि तस्य विजयेतरनिश्चयः स्यात् ।<br />उक्त्वा गृहं गतवती गृहकर्मसक्ता<br />भिक्षाशनेऽपि चरितुं गृहिमस्करिभ्याम्॥८ – ६८॥
		</p>
		<ul>
			<li><b>पदच्छेदः  –  </b>माला यदा मलिनभावं उपैति कण्ठे यस्य अपि तस्य विजयेतरनिश्चयः स्यात् । उक्त्वा गृहं गतवती गृहकर्मसक्ता भिक्षा अशने अपि चरितुं गृहिमस्करिभ्याम् ॥</li>
			<li><b>अन्वयः  –  </b>  यस्य अपि कण्ठे यदा माला मलिनभावं उपैति तस्य विजयेतरनिश्चयः स्यात् । उक्त्वा गृहकर्मसक्ता गृहं गतवती भिक्षा अशने अपि चरितुं गृहिमस्करिभ्याम् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Saraswati said “The moment the garland on the neck of any one fades, it indicates the reverse of success to him’’, Having said so, she went inside the house and kept herself busy in preparing food for the inmates of the house and for the ascetic.</p>
		<p class="verse">
			१२७. ततो यतिक्ष्माभृदवेक्ष्य दाक्ष्यं<br />क्षोदक्षमं तस्य विचक्षणस्य ।<br />चिक्षेप तं क्षोभितसर्वपक्षं<br />विद्वत्समक्षाऽप्रतिभातकक्ष्यम्॥८ – ७४॥
		</p>
		<ul>
			<li><b>पदच्छेदः  –  </b> तत: यतिक्ष्माभृत् अवेक्ष्य दाक्ष्यं क्षोदक्षमं तस्य विचक्षणस्य । चिक्षेप तं क्षोभितसर्वपक्षं विद्वत्समक्षा अप्रतिभातकक्ष्यम्॥</li>
			<li><b>अन्वयः  –  </b>   तत: यतिक्ष्माभृत्  तस्य विचक्षणस्य क्षोदक्षमं दाक्ष्यं अवेक्ष्य  क्षोभितसर्वपक्षं विद्वत्समक्षा अप्रतिभातकक्ष्यम्  तं  चिक्षेप ॥</li>
			<li><b>छन्दः  –  </b>  उपजातिः अनन्तरोदीरितलक्ष्मभाजौ पादौ यदीयावुपजातयस्ताः॥</li>
		</ul>
		<p class="eng_meaning">The king of ascetics, Sri Shankara was astonished at the superior capacity of Mandana, who was replying effectively to every argument of his, but at the end he refuted all the doctrines and, in the assemblage of scholars, made him (Mandana) unable to put forward any more arguments. Still Sri Shankara asked him to speak out his mind.</p>
		<p class="verse">
			१२८. इत्याद्या दृढयुक्तिरस्य शुशुभे दत्तानुमोदा गिरां<br />देव्या तादृशविश्वरूपरभसावष्टम्भमुष्टिन्धया ।<br />भर्तृन्यासविलक्ष्यसूक्तिजननीसाक्षित्वकुक्षिम्भरिः<br />सश्लाघाद्भुतपुष्पवृष्टिलहरी सौगन्ध्यपाणिन्धया॥८ – १३१॥
		</p>
		<ul>
			<li><b>पदच्छेदः  –  </b> इत्याद्या दृढयुक्ति: अस्य शुशुभे दत्तानुमोदा गिरां देव्या तादृशविश्वरूपरभसावष्टम्भमुष्टिन्धया। भर्तृन्यासविलक्ष्यसूक्तिजननीसाक्षित्वकुक्षिम्भरिः  सश्लाघाद्भुतपुष्पवृष्टिलहरी सौगन्ध्यपाणिन्धया॥</li>
			<li><b>अन्वयः  –  </b>  अस्य इत्याद्या दृढयुक्ति: शुशुभे गिरां देव्या दत्तानुमोदा तादृशविश्वरूपरभसावष्टम्भमुष्टिन्धया  भर्तृन्यासविलक्ष्यसूक्तिजननीसाक्षित्वकुक्षिम्भरिः सश्लाघाद्भुतपुष्पवृष्टिलहरी सौगन्ध्यपाणिन्धया॥</li>
			<li><b>छन्दः  –  </b>  शार्दूलविक्रीडितम् सूर्याश्वयैर्मसजास्ततः सगुरवः शार्दूलविक्रीडितम् ॥</li>
		</ul>
		<p class="eng_meaning">Thus statements made by Sri Shankara with conviction won the admiration of Goddess of speech, Ubhayabharati. The arrogant replies made by Viswarupa (Mandanamishra), a scholar who was second to none, were easily swallowed up and rendered worthless by Acharya's skill. Her hasband's impending defeat reflected on her face which made way for a subtle statement she was about to utter. Acharya's assertions had won her complete approval. Moreover, Acharya's assertions seemed to have absorbed the fragrance from shower of flowers in appreciation by the Gods.</p>
		<p class="verse">
			१२९. इत्थं यतिक्षितिपतेरनुमोद्य युक्तिं<br />मालां च मण्डनगले मलिनामवेक्ष्य ।<br />भिक्षार्थमुच्चलतमद्य युवामितीमौ<br />आचष्ट तं पुनरुवाच यतीन्द्रमम्बा॥८ – १३२॥
		</p>
		<ul>
			<li><b>पदच्छेदः  –  </b>इत्थं यतिक्षितिपते: अनुमोद्य युक्तिं मालां च मण्डनगले मलिनां अवेक्ष्य ।भिक्षार्थमुच्चलतं अद्य युवामितीमौ आचष्ट तं पुन: उवाच यतीन्द्रं अम्बा॥</li>
			<li><b>अन्वयः  –  </b>  इत्थं यतिक्षितिपते: अनुमोद्य मण्डनगले मालां च मलिनां अवेक्ष्य अद्य भिक्षार्थमुच्चलतं युवामितीमौ  आचष्ट अम्बा तं  यतीन्द्रं पुन: उवाच ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Saraswati, the God – mother, approved the arguments of the King of saints (Sri Shankara) and noticing the garland worn by Mandana fading out said ‘Both of you may come in for Biksha’ (hinting that her husband having lost in the debate submits to the stake and should be deemed a sanyasi from that minute). Addressing Sri Shankara, she said:</p>
		<p class="verse">
			१३०. कोपातिरेकवशतः शपता पुरा मां<br />दुर्वाससा तदवधिर्विहितो जयस्ते ।<br />साऽहं यथागतमुपैमि शमिप्रवीरे  –  <br />त्युक्त्वा ससम्भ्रमममुं निजधाम यान्तीम्॥८ – १३३॥
		</p>
		<ul>
			<li><b>पदच्छेदः  –  </b> कोपातिरेकवशतः शपता पुरा मां दुर्वाससा तदवधिर्विहित: जय: ते साऽहं यथागतमुपैमि शमिप्रवीर इति उक्त्वा ससम्भ्रमं अमुं निजधाम यान्तीम्॥</li>
			<li><b>अन्वयः  –  </b>  पुरा कोपातिरेकवशतः मां शपता दुर्वाससा  ते जय:तदवधिर्विहित: शमिप्रवीर यथागतमुपैमि इति अमुं ससम्भ्रमं उक्त्वा यान्तीम्  निजधाम ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">`Sage Sri Durvasa, who cursed me out of anger, had mentioned that your victory would be the end of that curse. Oh! Best among the patient! So, I would return to the place I came from.’ So saying she attempted to leave. (130)</p>
		<p class="verse">
			१३१. जानामि त्वां देवि देवस्य धातुः<br />भार्यामिष्टामष्टमूर्तेः सगर्भ्याम् ।<br />वाचामाद्यां देवतां विश्वगुप्त्यै<br />चिन्मात्रामप्यात्तलक्ष्म्यादिरूपाम्॥१० – ६५॥
		</p>
		<ul>
			<li><b>पदच्छेदः  –  </b> जानामि त्वां देवि देवस्य धातुः भार्यां  इष्टां अष्टमूर्तेः सगर्भ्याम् । वाचां आद्यां देवतां विश्वगुप्त्यै चिन्मात्रां अपि आत्तलक्ष्म्यादिरूपाम् ॥</li>
			<li><b>अन्वयः  –  </b>  देवि त्वां देवस्य धातुः इष्टां भार्यां  अष्टमूर्तेः सगर्भ्याम् । वाचां आद्यां देवतां चिन्मात्रां अपि विश्वगुप्त्यै आत्तलक्ष्म्यादिरूपां जानामि ॥</li>
			<li><b>छन्दः  –  </b>  शालिनी</li>
		</ul>
		<p class="eng_meaning">`Oh Goddess! I know that you are the consort of Lord Brahma. Also, you are the sister of Lord Siva and the Goddess of speech. And who has, though form – less (chit – rupini), taken on various forms like Sri Lakshmi, for protecting the world.'</p>
		<p class="verse">
			१३२. तस्मादस्मत्कल्पितेष्वर्च्यमाना<br />स्थानेषु त्वं शारदाख्या दिशन्ती ।<br />इष्टानर्थानृष्यशृङ्गादिकेषु<br />क्षेत्रेष्वास्स्व प्राप्तसत्संनिधाना॥१० – ६६॥
		</p>
		<ul>
			<li><b>पदच्छेदः  –  </b> तस्मात्  अस्मत्कल्पितेषु अर्च्यमाना  स्थानेषु त्वं शारदाख्या दिशन्ती । इष्टान् अर्थान् ऋष्यशृङ्गादिकेषु क्षेत्रेषु आस्स्व प्राप्तसत्संनिधाना ॥</li>
			<li><b>अन्वयः  –  </b>  तस्मात् शारदाख्या  त्वं  ऋष्यशृङ्गादिकेषु  क्षेत्रेषु   अस्मत्कल्पितेषु स्थानेषु अर्च्यमाना  इष्टान् अर्थान् दिशन्ती  प्राप्तसत्संनिधाना आस्स्व ॥</li>
			<li><b>छन्दः  –  </b> शालिनी</li>
		</ul>
		<p class="eng_meaning">`Hence I pray that you should grace the places like Sringeri consecrated by us, and reside there with the name of Sri Sharada, granting the prayers of the devotees.'</p>
		<p class="verse">
			१३३. तथेति संश्रुत्य सरस्वती सा<br />प्रायात्प्रियं धाम पितामहस्य ।<br />अदर्शनं तत्र समीक्ष्य सर्वे<br />आकस्मिकं विस्मयमीयुरुच्चैः॥१० – ६७॥
		</p>
		<ul>
			<li><b>पदच्छेदः  –  </b> तथेति संश्रुत्य सरस्वती सा प्रायात्  प्रियं धाम पितामहस्य अदर्शनं तत्र समीक्ष्य सर्वे आकस्मिकं विस्मयं ईयु: उच्चैः ॥</li>
			<li><b>अन्वयः  –  </b>  सा सरस्वती तथेति संश्रुत्य पितामहस्य  प्रियं धाम प्रायात् तत्र सर्वे अदर्शनं आकस्मिकं  समीक्ष्य उच्चैः विस्मयं ईयु: ॥</li>
			<li><b>छन्दः  –  </b> उपजाति</li>
		</ul>
		<p class="eng_meaning">She conceded his request and went away to the abode of Lord Brahma, the satyaloka. Those who were present there were astonished at her sudden disappearance.</p>
		<p class="verse">
			१३४. मण्डनमिश्रोऽप्यथ विधिपूर्वं<br />दत्त्वा वित्तं यागे सर्वम् ।<br />आत्मारोपितशोचिष्केशो <br />भेजे शङ्करमस्तमिताशः॥१० – ६९॥
		</p>
		<ul>
			<li><b>पदच्छेदः  –  </b>  मण्डनमिश्र:अपि अथ विधिपूर्वं दत्त्वा वित्तं यागे सर्वम् आत्मारोपितशोचिष्केश: भेजे शङ्करमस्तमिताशः ॥</li>
			<li><b>अन्वयः  –  </b> अथ  मण्डनमिश्र:अपि विधिपूर्वं  यागे सर्वम्  वित्तं दत्त्वा आत्मारोपितशोचिष्केश: अस्तमिताशः शङ्करं भेजे ॥</li>
			<li><b>छन्दः  –  </b> शालिनी</li>
		</ul>
		<p class="eng_meaning">Mandanamisra, performed the necessary religious rites, gave away all his properties, took over all the fires (pertaining to the order of a family man) into himself with the help of mantras and surrendered himself before Sri Shankara as a man without any desires.</p>
		<p class="verse">
			१३५. सन्न्यासगृह्यविधिना सकलानि कर्मा  –  <br />ण्यह्नाय शङ्करगुरुर्विदुषोऽस्य कुर्वन् ।<br />कर्णे जगौ किमपि तत्त्वमसीति वाक्यं<br />कर्णेजपं निखिलसंसृतिदुःखहानेः॥१० – ७०॥
		</p>
		<ul>
			<li><b>पदच्छेदः  –  </b> सन्न्यासगृह्यविधिना सकलानि कर्माण्यह्नाय शङ्करगुरु: विदुष: अस्य कुर्वन् कर्णे जगौ किमपि तत्त्वमसीति वाक्यं कर्णेजपं निखिलसंसृतिदुःखहानेः॥</li>
			<li><b>अन्वयः  –  </b>  सन्न्यासगृह्यविधिना अस्य विदुष: सकलानि कर्माण्यह्नाय कुर्वन् निखिलसंसृतिदुःखहानेः कर्णेजपं किमपि तत्त्वमसीति वाक्यं कर्णे जगौ ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Sri Shankara caused all the rites relating to asceticism to be performed to Sri Mandanamisra, administered in that learned man’s ear the mahavakya `Tat Twam Asi’ (Thou art that) which has the capacity of removing all the ills of worldly life. </p>
		<p class="verse">
			१३६. एवं पुराणगुरुणा परमात्मतत्त्वं<br />शिष्टो गुरोश्चरणयोर्निपपात तस्य ।<br />धन्योऽस्म्यहं तव गुरो करुणाकटाक्ष  –  <br />पातेन पातिततमा इति भाषमाणः॥१० – ९८॥
		</p>
		<ul>
			<li><b>पदच्छेदः  –  </b>  एवं पुराणगुरुणा परमात्मतत्त्वं शिष्ट: गुरोश्चरणयो: निपपात तस्य धन्य:अस्मि अहं तव गुरो करुणाकटाक्षपातेन पातिततमा इति भाषमाणः॥</li>
			<li><b>अन्वयः  –  </b> एवं पुराणगुरुणा परमात्मतत्त्वं शिष्ट: गुरो  तव  करुणाकटाक्षपातेन  पातिततमा:  अहं धन्य:अस्मि  इति भाषमाणः गुरोश्चरणयो: निपपात ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">When Mandana (now a Sanyasi) was thus blessed with initiation and advice by Sri Adi Shankara, he bowed at the feet of the Guru saying `Oh Guru! On account of your mercy my ignorance is removed and I have become blessed ’.</p>
		<p class="verse">
			१३७. ततः समादिश्य सुरेश्वराख्यां<br />दिगङ्गनाभिः क्रियमाणसख्याम् ।<br />सच्छिष्यतां भाष्यकृतश्च मुख्याम्<br />अवाप तुच्छीकृतधातृसौख्याम्॥१० – ९९॥
		</p>
		<ul>
			<li><b>पदच्छेदः  –  </b>  ततः समादिश्य सुरेश्वराख्यां दिगङ्गनाभिः क्रियमाणसख्याम् । सच्छिष्यतां भाष्यकृत: च  मुख्याम् अवाप तुच्छीकृतधातृसौख्याम्॥</li>
			<li><b>अन्वयः  –  </b>  ततः  सुरेश्वराख्यां समादिश्य दिगङ्गनाभिः क्रियमाणसख्यां । भाष्यकृत:  मुख्यां सच्छिष्यतां च तुच्छीकृतधातृसौख्यां अवाप ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Then he got the name of Sureshwara by which name his fame spread all over. He attained the status of an important disciple, and felt even the pleasures enjoyed by Lord Brahma paled in comparision to the bliss of being a disciple.</p>
		<p class="verse">
			१३८. इति वशीकृतमण्डनपण्डितः<br />प्रणतसत्करणत्रयदण्डितः ।<br />सकलसद्गुणमण्डलमण्डितः<br />स निरगात् कृतदुर्मतखण्डितः॥१० – १०१॥
		</p>
		<ul>
			<li><b>पदच्छेदः  –  </b> इति वशीकृतमण्डनपण्डितः प्रणतसत्करणत्रयदण्डितः । सकलसद्गुणमण्डलमण्डितः स निरगात् कृतदुर्मतखण्डितः॥</li>
			<li><b>अन्वयः  –  </b> इति वशीकृतमण्डनपण्डितः प्रणतसत्करणत्रयदण्डितः । सकलसद्गुणमण्डलमण्डितः स: कृतदुर्मतखण्डितः निरगात्॥</li>
			<li><b>छन्दः  –  </b>  उपजातिः(११)॥</li>
		</ul>
		<p class="eng_meaning">Thus winning over Sri Mandana Pandita as his disciple, Sri Shankara taught the people how to control the mind, speech and body. Thus shining with the jewels of virtue, he destroyed the evil doctrines of other schools and departed from there.</p>
		<p class="verse">
			१३९. तत्र महाराष्ट्रमुखे देशे<br />ग्रन्थान् प्रचारयन् प्राज्ञतमः ।<br />शमितमतान्तरमानः शनकैः<br />सनकोपमोऽगमच्छ्रीशैलम्॥१० – १०३॥
		</p>
		<ul>
			<li><b>पदच्छेदः  –  </b> तत्र महाराष्ट्रमुखे देशे ग्रन्थान् प्रचारयन् प्राज्ञतमः शमितमतान्तरमानः शनकैः सनकोपमोऽगमच्छ्रीशैलं ॥</li>
			<li><b>अन्वयः  –  </b>   तत्र महाराष्ट्रमुखे देशे प्राज्ञतमः ग्रन्थान् प्रचारयन् शमितमतान्तरमानः शनकैः सनकोपम: श्रिशैलं अगच्छत ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">He, resembling the sage Sanaka, spread his philosophy in Maharashtra and other southern countries, refuting all the other schools of philosophy and reached Srisailam.</p>
		<p class="verse">
			१४०. प्रणमद्भवबीजभर्जनं<br />प्रणिपत्यामृतसम्पदार्जनम् ।<br />प्रमुमोद स मल्लिकार्जुनं<br />भ्रमराम्बासचिवं नतार्जुनम्॥१० – १०७॥
		</p>
		<ul>
			<li><b>पदच्छेदः  –  </b> प्रणमद्भवबीजभर्जनं प्रणिपत्यामृतसम्पदार्जनम् । प्रमुमोद स मल्लिकार्जुनं भ्रमराम्बासचिवं नतार्जुनम्॥</li>
			<li><b>अन्वयः  –  </b>  प्रणमद्भवबीजभर्जनं प्रणिपत्यामृतसम्पदार्जनं  स मल्लिकार्जुनं प्रमुमोद भ्रमराम्बासचिवं नतार्जुनम्॥</li>
			<li><b>छन्दः  –  </b> वियॊगिनी</li>
		</ul>
		<p class="eng_meaning">He felt happy on worshipping Lord Mallikarjuna, along with His consort Bhramarambika, who removes the ignorance and destroys the evils of His worshippers, who bestows on them the wealth of liberation, and who was worshipped by Arjuna. (140)</p>
		<p class="verse">
			१४१. तीररुहैः कृष्णायास्तीरेऽवात्सीत्तिरोहितोष्णायाः <br />आवर्जिततृष्णाया आचार्येन्द्रो निरस्तकार्ष्ण्यायाः॥१० – १०८॥
		</p>
		<ul>
			<li><b>पदच्छेदः  –  </b> तीररुहैः कृष्णाया: तीरे  अवात्सीत् तिरोहितोष्णायाः आवर्जिततृष्णाया: आचार्येन्द्र: निरस्तकार्ष्ण्यायाः॥</li>
			<li><b>अन्वयः  –  </b>  तीररुहैः तिरोहितोष्णायाः आवर्जिततृष्णाया:  निरस्तकार्ष्ण्यायाः कृष्णाया: तीरे  आचार्येन्द्र: अवात्सीत् ॥</li>
			<li><b>छन्दः  –  </b> आर्या</li>
		</ul>
		<p class="eng_meaning">That great World – teacher stayed for a few days on the banks of the Krishna river, which is flanked on the shores by dark trees, which would be an attraction even to the ascetic and which destroys the results of evil actions of the past.</p>
		<p class="verse">
			१४२. अथैकदाऽसौ यतिसार्वभौमः<br />तीर्थानि सर्वाणि चरन् सतीर्थ्यैः ।<br />घोरात् कलेर्गोपितधर्ममागात्<br />गोकर्णमभ्यर्णचलार्णवौघम्॥१२ –  १॥
		</p>
		<ul>
			<li><b>पदच्छेदः  –  </b> अथ एकदा असौ यतिसार्वभौमः तीर्थानि सर्वाणि चरन् सतीर्थ्यैः घोरात् कले: गोपितधर्मं आगात् गोकर्णं अभ्यर्णचलार्णवौघम् ॥</li>
			<li><b>अन्वयः  –  </b> अथ एकदा असौ यतिसार्वभौमः सतीर्थ्यैः सर्वाणि  तीर्थानि चरन्  घोरात् कले: गोपितधर्मं अभ्यर्णचलार्णवौघं गोकर्णं आगात् ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Then Sri Shankara with his disciples went on a pilgrimage to tirthakshetras. In the course of the tour, one day he reached the holy town of Gokarna, which was unpolluted by the evils of Kali age, and which was situated on the sea – shore.</p>
		<p class="verse">
			१४३. विरिञ्चिनाम्भोरुहनाभवन्द्यं<br />प्रपञ्चनाट्याद्‌भुतसूत्रधारम् ।<br />तुष्टाव वामार्धवधूटिमस्त  –  <br />दुष्टावलेपं प्रणमन् महेशम्॥१२ –  २॥
		</p>
		<ul>
			<li><b>पदच्छेदः  –  </b>  विरिञ्चिनाम्भोरुहनाभवन्द्यं  प्रपञ्चनाट्याद्‌भुतसूत्रधारम् तुष्टाव  वामार्धवधूटिमस्तदुष्टावलेपं प्रणमन् महेशम्॥</li>
			<li><b>अन्वयः  –  </b>  विरिञ्चिनाम्भोरुहनाभवन्द्यं प्रपञ्चनाट्याद्‌भुतसूत्रधारं वामार्धवधूटिमस्तदुष्टावलेपं महेशं प्रणमन् तुष्टाव ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">He worshipped Sri Maheswara there and composed hymns on Him, who was worthy of being worshipped by Lord Brahma and Lord Vishnu, who was the stage – manager for this theatre of the world, who had his consort on his left – half, and who destroyed the pride of the wicked.</p>
		<p class="verse">
			१४४. गुणत्रयातीतविभाव्यमित्थं<br />गोकर्णनाथं वचसाऽर्चयित्वा ।<br />तिस्रः स रात्रीस्त्रिजगत्पवित्रे<br />क्षेत्रे मुदैष क्षिपति स्म कालम्॥१२ –  ६॥
		</p>
		<ul>
			<li><b>पदच्छेदः  –  </b> गुणत्रयातीतविभाव्यं  इत्थं गोकर्णनाथं वचसा अर्चयित्वा तिस्रः स: रात्री: त्रिजगत्पवित्रे क्षेत्रे मुदैष क्षिपति स्म कालम् ॥</li>
			<li><b>अन्वयः  –  </b>  गुणत्रयातीतविभाव्यं गोकर्णनाथं इत्थं वचसा अर्चयित्वा त्रिजगत्पवित्रे क्षेत्रे स: एष: तिस्रः रात्री: मुदा कालं क्षिपति स्म ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">Sri Shankara thus praised Lord Gokarneswara, who is always present in the hearts of the ardent aspirants and the great seers, who are above the three Gunas, [Satva, Rajas and Tamas: goodness, activity or inaction]. The world teacher gladly spent three days in that holy place.</p>
		<p class="verse">
			१४५. वैकुण्ठकैलासविवर्तभूतं<br />हरन्नताघं हरिशङ्कराख्यम् ।<br />दिव्यस्थलं देशिकसार्वभौमः<br />तीर्थप्रवासी न चिरादयासीत्॥१२ –  ७॥
		</p>
		<ul>
			<li><b>पदच्छेदः  –  </b> वैकुण्ठकैलासविवर्तभूतं  हरन्नताघं हरिशङ्कराख्यं दिव्यस्थलं देशिकसार्वभौमः तीर्थप्रवासी न चिरात्  अयासीत् ॥</li>
			<li><b>अन्वयः  –  </b>  देशिकसार्वभौमः चिरात्  तीर्थप्रवासी हरिशङ्कराख्यं दिव्यस्थलं अयासीत्  वैकुण्ठकैलासविवर्तभूतं हरन्नताघं ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">In the course of his pilgrimage, Sri Shankara, the King among saints, reached the holy place by name Harishankara, which purifies the worshippers, ridding them of the results of their past evil actions. It seemed as though Kailasa (abode of Sri Shankara) and Vaikunta (the abode of Lord Vishnu) were combined in one place on this mundane earth.</p>
		<p class="verse">
			१४६. भ्रमापनोदाय भिदावदानम्<br />अद्वैतमुद्रामिह दर्शयन्तौ।<br />आराध्य देवौ हरिशङ्करौ स <br />द्व्यर्थाभिरित्यर्चयति स्म वाग्भिः॥१२ –  ८॥
		</p>
		<ul>
			<li><b>पदच्छेदः  –  </b> भ्रमापनोदाय भिदावदानं अद्वैतमुद्रां इह दर्शयन्तौ आराध्य देवौ हरिशङ्करौ स: द्व्यर्थाभि: इति अत्यर्चयति स्म वाग्भिः॥</li>
			<li><b>अन्वयः  –  </b>  भिदावदानं भ्रमापनोदाय इह अद्वैतमुद्रां दर्शयन्तौ हरिशङ्करौ  आराध्य  द्व्यर्थाभि: इति वाग्भिः अत्यर्चयति स्म ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">There Sri Shankara worshipped the God, Sri Shankara Narayana, who was indicative of the non – duality, dspelling the wrong impression of duality in the minds of those that preached dualism. Sri Shankara praised the deity with verses capable of two interpretations.</p>
		<p class="verse">
			१४७. समावहन् केसरितां वरां यः<br />सुरद्विषत्कुञ्जरमाजघान ।<br />प्रह्लादमुल्लासितमादधानं<br />पञ्चाननं तं प्रणुमः पुराणम्॥१२ –  १२॥
		</p>
		<ul>
			<li><b>पदच्छेदः  –  </b>समावहन् केसरितां वरां यः सुरद्विषत्कुञ्जरं आजघान प्रह्लादं उल्लासितं आदधानं पञ्चाननं तं प्रणुमः पुराणं ॥</li>
			<li><b>अन्वयः  –  </b>  यः केसरितां वरां समावहन् सुरद्विषत्कुञ्जरं आजघान उल्लासितं  प्रह्लादं आदधानं  पुराणं तं प्रणुमः ॥</li>
			<li><b>द्वितीयान्वयः  –  </b>यः सरितां वरां के समावहन् सुरद्विषत्कुञ्जरं आजघान उल्लासितं  प्रह्लादं आदधानं तं पञ्चाननं प्रणुमः ॥ </li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">(Vishnu) I worship that God, Narasimha, who has no births, who took the form of a  lion – man [केसरितां वरां समावहन्] and killed Hiranyakasipu, the King of the Asuras and saved Prahlada, the Bhakta, and made him happy. (Siva) I worship that Lord Siva, the Supreme Being, who held Ganges in the locks of his hair [सरितां वरां के समावहन्], who killed the demon Gajasura, the enemy of the Gods, and thus gave pleasure to the Gods and good men.</p>
		<p class="verse">
			१४८. वृषाकपायीवरयोःसपर्यां<br />वाचाऽतिमोचारसयेति तन्वन् ।<br />मुनिप्रवीरो मुदितात्मकामो<br />मूकाम्बिकायाः सदनं प्रतस्थे॥१२ –  २०॥
		</p>
		<ul>
			<li><b>पदच्छेदः  –  </b>वृषाकपायीवरयोःसपर्यां वाचा अतिमोचारसया इति तन्वन् मुनिप्रवीर: मुदितात्मकाम: मूकाम्बिकायाः सदनं प्रतस्थे ॥</li>
			<li><b>अन्वयः  –  </b>  मुनिप्रवीर: इति अतिमोचारसया वाचा वृषाकपायीवरयोः सपर्यां तन्वन् मुदितात्मकाम: मूकाम्बिकायाः सदनं प्रतस्थे ॥</li>
			<li><b>छन्दः  –  </b> उपजातिः॥</li>
		</ul>
		<p class="eng_meaning">The greatest among saints thus sang the praises of Hari, consort of Lakshmi and Hara, consort of Parvathi with words more delicious than the banana. He felt his desire fulfiled and left for the holy place of Sri Mookambika.</p>
		<p class="verse">
			१४९. उच्चावचानन्दजबाष्पमुच्चैः<br />उद्गीर्णरोमाञ्चमुदारभक्तिः ।<br />अम्बामिहापारकृपावलम्बां<br />सम्भावयन्नस्तुत निस्तुलं सः॥१२ –  २६॥
		</p>
		<ul>
			<li><b>पदच्छेदः  –  </b> उच्चावचानन्दजबाष्पं उच्चैः उद्गीर्णरोमाञ्चं उदारभक्तिः अम्बां इह अपारकृपावलम्बां सम्भावयन्नस्तुत निस्तुलं सः ॥</li>
			<li><b>अन्वयः  –  </b>  उदारभक्तिः सः इह अपारकृपावलम्बां अम्बां सम्भावयन् उच्चावचानन्दजबाष्पं उद्गीर्णरोमाञ्चं उच्चैः  निस्तुलं अस्तुत ॥</li>
			<li><b>छन्दः  –  </b>  इन्द्रवज्रा </li>
		</ul>
		<p class="eng_meaning">The greatest among the ascetics, who was full of devotion, who exhibited the greatest mercy for all, was thrilled with tears of joy and profusely sang thus praises of Devi in the temple  – </p>
		<p class="verse">
			१५०. आराधनं ते बहिरेव केचित्<br />अन्तर्बहिश्चैकतमेऽन्तरेव ।<br />अन्ये परे त्वम्ब कदापि कुर्युः<br />नैव त्वदैक्यानुभवैकनिष्ठाः॥१२ –  ३०॥
		</p>
		<ul>
			<li><b>पदच्छेदः  –  </b> आराधनं ते बहिरेव केचित् अन्तर्बहिश्च एकतमे अन्तरा एव अन्ये परे तु अम्ब कदापि कुर्युः नैव त्वदैक्यानुभवैकनिष्ठाः</li>
			<li><b>अन्वयः  –  </b>  ते केचित् आराधनं  बहिरेव (कुर्युः) एकतमे अन्तर्बहिश्च (कुर्युः) अन्ये अन्तरा एव (कुर्युः) परे तु  अम्ब कदापि नैव  कुर्युः त्वदैक्यानुभवैकनिष्ठाः ॥</li>
			<li><b>छन्दः  –  </b> इन्द्रवज्रा </li>
		</ul>
		<p class="eng_meaning">`Oh mother! Some worship you outwardly. Beginners among the aspirants worship you both outwardly and inwardly. The highest among them worship you only inwardly. But the realised among them, have identified themselves with you and therefore do not do any form of worship. (They are always deeply immersed in meditation over the Self and so do not get down from that level to feel a duality with God, when alone the question of worshipper and the worshipped arises). (150)</p>
		<p class="verse">
			१५१. इति तां वचनैः प्रपूज्य भैक्षौ  –  <br />दनमात्रेण स तुष्टिमान् कृतार्थः।<br />बहुसाधकसंस्तुतः कियन्तं<br />समयं तत्र निनाय शान्तचेताः॥१२ –  ३८॥
		</p>
		<ul>
			<li><b>पदच्छेदः  –  </b>   इति तां वचनैः प्रपूज्य भैक्षौदनमात्रेण स तुष्टिमान् कृतार्थः बहुसाधकसंस्तुतः कियन्तं  समयं तत्र निनाय शान्तचेताः ॥</li>
			<li><b>अन्वयः  –  </b> इति तां वचनैः प्रपूज्य भैक्षौदनमात्रेण तुष्टिमान् स कृतार्थः । कियन्तं बहुसाधकसंस्तुतः शान्तचेताः समयं तत्र निनाय ॥</li>
			<li><b>छन्दः  –  </b> वसन्तमालिका</li>
		</ul>
		<p class="eng_meaning">Sri Shankara, having thus, sung hymns of Devi, satisfied with the food he got from Biksha, felt a sense of gratification. There he was surrounded and praised by many aspirants. He spent a few days there in tranquility.</p>
		<p class="verse">
			१५२. ततः शतानन्दमहेन्द्रपूर्वैः<br />सुपर्वबृन्दैरुपगीयमानः ।<br />पद्माङ्घ्रिमुख्यैः सममाप्तकाम  –  <br />क्षोणीपतिः शृङ्गगिरिं प्रतस्थे॥१२ –  ६३॥
		</p>
		<ul>
			<li><b>पदच्छेदः  –  </b> ततः शतानन्दमहेन्द्रपूर्वैः सुपर्वबृन्दै: उपगीयमानः।  पद्माङ्घ्रिमुख्यैः समं  आप्तकामक्षोणीपतिः शृङ्गगिरिं प्रतस्थे ॥</li>
			<li><b>अन्वयः  –  </b> ततः आप्तकामक्षोणीपतिः शतानन्दमहेन्द्रपूर्वैः सुपर्वबृन्दै: उपगीयमानः पद्माङ्घ्रिमुख्यैः समं शृङ्गगिरिं प्रतस्थे ॥</li>
			<li><b>छन्दः  –  </b> उपजातिः॥ (११)</li>
		</ul>
		<p class="eng_meaning">Then, Sri Shankara, who was praised by the Gods, Vishnu and Indra, and who was the king among those that had attained all their desires, left for Sringeri with his disciples, Padmapada and others. </p>
		<p class="verse">
			१५३. यत्राधुनाप्युत्तममृष्यशृङ्गः<br />तपश्चरत्यात्मभृदन्तरङ्गः ।<br />संस्पर्शमात्रेण वितीर्णभद्रा<br />विद्योतते यत्र च तुङ्गभद्रा॥१२ –  ६४॥
		</p>
		<ul>
			<li><b>पदच्छेदः  –  </b> यत्र अधुना अपि उत्तमं ऋष्यशृङ्गः तपश्चरति आत्मभृदन्तरङ्गः संस्पर्शमात्रेण वितीर्णभद्रा विद्योतते यत्र च तुङ्गभद्रा ॥</li>
			<li><b>अन्वयः  –  </b>  यत्र अधुना अपि आत्मभृदन्तरङ्गः ऋष्यशृङ्गः उत्तमं तपश्चरति यत्र संस्पर्शमात्रेण वितीर्णभद्रा तुङ्गभद्रा विद्योतते ॥</li>
			<li><b>छन्दः  –  </b> उपजातिः (११)॥</li>
		</ul>
		<p class="eng_meaning">In Sringeri, the best among the realised souls, Sage Rishya Sringa, is even today performing penance.The holy river Thungabhadra which purifies one with a mere touch is flowing nearby.</p>
		<p class="verse">
			१५४. अध्यापयामास स भाष्यमुख्यान्<br />ग्रन्थान्निजांस्तत्र मनीषिमुख्यान् ।<br />आकर्णनप्राप्यमहापुमर्थान्<br />आदिष्टविद्याग्रहणे समर्थान्॥१२ –  ६६॥
		</p>
		<ul>
			<li><b>पदच्छेदः  –  </b> अध्यापयामास स भाष्यमुख्यान् ग्रन्थान् निजान् तत्र मनीषिमुख्यान् । आकर्णनप्राप्यमहापुमर्थान् आदिष्टविद्याग्रहणे समर्थान् ॥</li>
			<li><b>अन्वयः  –  </b>  तत्र स: मनीषिमुख्यान् निजान् भाष्यमुख्यान् ग्रन्थान् अध्यापयामास । आकर्णनप्राप्यमहापुमर्थान् आदिष्टविद्याग्रहणे समर्थान् ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">He taught the famous commentaries and other of his works to several learned disciples. Those disciples were capable of grasping his teachings. Further, those works have the potential of granting eternal liberation to those that merely hear them.</p>
		<p class="verse">
			१५५. मन्दाक्षनम्रं कलयन्नु शेषं<br />पराणुदत् प्राणितमांस्यशेषम् ।<br />निरस्तजीवेश्वरयोर्विशेषं<br />व्याचष्ट वाचस्पतिनिर्विशेषम्॥१२ –  ६७॥
		</p>
		<ul>
			<li><b>पदच्छेदः  –  </b>मन्दाक्षनम्रं कलयन्नु शेषं पराणुदत् प्राणितमांस्यशेषम् निरस्तजीवेश्वरयोर्विशेषं व्याचष्ट वाचस्पतिनिर्विशेषं ॥</li>
			<li><b>अन्वयः  –  </b> मन्दाक्षनम्रं कलयन्नु शेषं प्राणितमांस्यशेषम् पराणुदत् वाचस्पतिनिर्विशेषं निरस्तजीवेश्वरयोर्विशेषं व्याचष्ट ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">As if making Patanjali, incarnation of Adishesha, bow his head in shame by his explanations of intricate commentaries, Acharya thus dispelled the ignorance of all. In a manner emulating sage Brihaspati, he taught with proofs that there is no difference between the Individual soul and the universal soul.</p>
		<p class="verse">
			१५६. प्रकल्प्य तत्रेन्द्रविमानकल्पं<br />प्रासादमाविष्कृतसर्वशिल्पम् ।<br />प्रवर्तयामास  स देवतायाः<br />पूजामजाद्यैरपि पूजितायाः॥१२ –  ६८॥
		</p>
		<ul>
			<li><b>पदच्छेदः  –  </b> प्रकल्प्य तत्र इन्द्रविमानकल्पं प्रासादं आविष्कृतसर्वशिल्पं । प्रवर्तयामास स: देवतायाः पूजां अजाद्यै: अपि पूजितायाः॥</li>
			<li><b>अन्वयः  –  </b> तत्र स: इन्द्रविमानकल्पं आविष्कृतसर्वशिल्पं प्रासादं प्रकल्प्य (तत्र) अजाद्यै: अपि पूजितायाः देवतायाः पूजां  प्रवर्तयामास ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">He caused a magnificent construction to be put up in Sringeri, resembling Indra’s Durbar Hall, which would be a testimony to great skill of the architect and arranged for the permanent worship of that Supreme Deity, which is worshipped by Brahma and other Gods.</p>
		<p class="verse">
			१५७. या शारदाम्बेत्यभिधां वहन्ती<br />कृतां प्रतिज्ञां प्रतिपालयन्ती ।<br />अद्यापि शृङ्गेरिपुरे वसन्ती<br />प्रद्योततेऽभीष्टवरान् दिशन्ती॥१२ –  ६९॥
		</p>
		<ul>
			<li><b>पदच्छेदः  –  </b> या शारदाम्बा इति अभिधां वहन्ती कृतां प्रतिज्ञां प्रतिपालयन्ती अद्यापि शृङ्गेरिपुरे वसन्ती प्रद्योतते अभीष्टवरान् दिशन्ती॥</li>
			<li><b>अन्वयः  –  </b>   या शारदाम्बा इति अभिधां वहन्ती कृतां प्रतिज्ञां प्रतिपालयन्ती अद्यापि शृङ्गेरिपुरे वसन्ती प्रद्योतते अभीष्टवरान् दिशन्ती॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">In Sringeri, Goddess in the form of Sri Saradamba even today protects everyone in keeping with her assurance (to Sri Shankara), and who, even today, dwells in Sringeri granting the wishes of her worshippers.</p>
		<p class="verse">
			१५८. चित्तानुवर्ती निजधर्मचारी<br />भूतानुकम्पी तनुवाग्विभूतिः ।<br />कश्चिद्विनेयोऽजनि देशिकस्य<br />यं तोटकाचार्यमुदाहरन्ति॥१२ –  ७०॥
		</p>
		<ul>
			<li><b>पदच्छेदः  –  </b> चित्तानुवर्ती निजधर्मचारी भूतानुकम्पी तनुवाग्विभूतिः।कश्चित् विनेयो अजनि देशिकस्य यं तोटकाचार्यं उदाहरन्ति ॥</li>
			<li><b>अन्वयः  –  </b> देशिकस्य कश्चित् विनेयो अजनि चित्तानुवर्ती निजधर्मचारी भूतानुकम्पी तनुवाग्विभूतिः यं तोटकाचार्यं उदाहरन्ति ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">Sri Shankara got another disciple, Totakacharya, who always does what is most beneficial and pleasing to his master, who does his duty conscientiously, who had great mercy towards all creation and who spoke very sparingly.</p>
		<p class="verse">
			१५९. पुमर्थाश्चत्वारः किमुत निगमा ऋक्प्रभृतयः<br />प्रभेदा वा मुक्तेर्विमलतरसालोक्यमुखराः।<br />मुखान्याहो धातुश्चिरमिति विमृश्याथ विबुधा<br />विदुःशिष्यान् हस्तामलकमुखरान् शङ्करगुरोः ॥१२ –  ८७॥
		</p>
		<ul>
			<li><b>पदच्छेदः  –  </b> पुमर्था: चत्वारः किमुत निगमाः ऋक्प्रभृतयः प्रभेदाः वा मुक्ते: विमलतरसालोक्यमुखराः मुखानि आहः धातुः चिरम् इति विमृश्य अथ विबुधा विदुःशिष्यान् हस्तामलकमुखरान् शङ्करगुरोः ॥</li>
			<li><b>अन्वयः  –  </b>   पुमर्था: चत्वारः किमुत ऋक्प्रभृतयः निगमाः वा विमलतरसालोक्यमुखराः  मुक्ते: प्रभेदाः (वा) धातुः मुखानि इति विबुधा चिरम् विमृश्य अथ आहः विदुः शङ्करगुरोः हस्तामलकमुखरान् शिष्यान् ॥</li>
			<li><b>छन्दः  –  </b> शिखरिणी॥</li>
		</ul>
		<p class="eng_meaning">Learned men would debate for long time whether Acharya's four disciples were personifications of the four ideals of human attainments or the four Vedas, Rig, Yajus, Sama and Atharva, or the four different stages of God – realisation  –  Salokam (remaining in the same world with God), Sameepam (closest to God), Saroopam (getting the form similar to God) and Sayujyam (getting merged into the form of God) or the four faces of Lord Brahma the creator. Finally they would conclude that they are none other than Guru Shankara's disciples Hastamalaka, Totaka, Sureswara and Padmapada.</p>
		<p class="verse">
			१६०.  नैष्कर्म्यसिद्ध्याख्यनिबन्धमेकं<br />कृत्वाऽऽत्मपूज्याय निवेद्य चाऽऽप्त्वा ।<br />विश्वासमुक्त्वाऽथ पुनर्बभाषे<br />स विश्वरूपो गुरुमात्मदेवम्॥१३ –  ५४॥
		</p>
		<ul>
			<li><b>पदच्छेदः  –  </b> नैष्कर्म्यसिद्ध्याख्यनिबन्धम् एकं कृत्वा आत्मपूज्याय निवेद्य च आप्त्वा विश्वासम् उक्त्वा अथ पुनः बभाषे सः विश्वरूपः गुरुम् आत्मदेवम् ॥</li>
			<li><b>अन्वयः  –  </b> सः विश्वरूपः  एकं  नैष्कर्म्यसिद्ध्याख्यनिबन्धं कृत्वा  आत्मपूज्याय निवेद्य च आप्त्वा विश्वासं उक्त्वा अथ  गुरुं आत्मदेवं  पुनः बभाषे॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Viswaroopa, dedicated his work `Naishkarmyasiddhi' to his master, the world preceptor, and having got his confidence, again addressed Sri Shankara, his God on earth, thus. (160)</p>
		<p class="verse">
			१६१. न ख्यातिहेतोर्न च लाभहेतोः<br />नाप्यर्चनायै विहितः प्रबन्धः ।<br />नोल्लङ्घनीयं वचनं गुरूणां<br />नोल्लङ्घने स्याद्गुरुशिष्यभावः॥१३ – ५५ ॥
		</p>
		<ul>
			<li><b>पदच्छेदः  –  </b> न ख्यातिहेतोः न च लाभहेतोः न अपि अर्चनायै विहितः प्रबन्धः न उल्लङ्घनीयं वचनं गुरूणां न उल्लङ्घने स्यात् गुरुशिष्यभावः॥</li>
			<li><b>अन्वयः  –  </b>   न ख्यातिहेतोः न च लाभहेतोः न अपि अर्चनायै विहितः प्रबन्धः गुरूणां वचनं न उल्लङ्घनीयं न उल्लङ्घने गुरुशिष्यभावः स्यात् ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">“This work was not written by me to earn fame, or some profit, or to get the praise from others. The command of the master should not be transgressed. Only when the words of the master are not disobeyed, the relationship of master and pupil will subsist.”</p>
		<p class="verse">
			१६२. भावानुकारिमृदुवाक्यनिवेशितार्थं<br />स्वीयैः पदैः सह निराकृतपूर्वपक्षम् ।<br />सिद्धान्तयुक्तिविनिवेशिततत्स्वरूपं<br />दृष्ट्वाऽभिनन्द्य परितोषवशादवोचत्॥१३ – ६४॥
		</p>
		<ul>
			<li><b>पदच्छेदः  –  </b> भावानुकारिमृदुवाक्यनिवेशितार्थं स्वीयैः पदैः सह निराकृतपूर्वपक्षं सिद्धान्तयुक्तिविनिवेशिततत्स्वरूपं दृष्ट्वा अभिनन्द्य परितोषवशात् अवोचत् ॥</li>
			<li><b>अन्वयः  –  </b> भावानुकारिमृदुवाक्यनिवेशितार्थं स्वीयैः पदैः सह निराकृतपूर्वपक्षं  सिद्धान्तयुक्तिविनिवेशिततत्स्वरूपं दृष्ट्वा अभिनन्द्य परितोषवशात् अवोचत् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">On going through the work of Sri Sureswara, which explained the truth with words containing the spirit of the commentaries, to which the author had added his own words, explained the arguments of the objectors and arriving at proper conclusions, Sri Shankara spoke thus.</p>
		<p class="verse">
			१६३. सत्यं यदात्थ विनयिन् मम याजुषी या<br />शाखा तदन्तगतभाष्यनिबन्ध इष्टः ।<br />तद्वार्तिकं मम कृते भवता प्रणेयं<br />सच्चेष्टितं परहितैकफ़लं प्रसिद्धम्॥१३ – ६५॥
		</p>
		<ul>
			<li><b>पदच्छेदः  –  </b> सत्यं यदात्थः विनयिन् मम याजुषी या शाखा तदन्तगतभाष्यनिबन्ध इष्टः तद्वार्तिकं मम कृते भवता प्रणेयं सच्चेष्टितं परहितैकफ़लं प्रसिद्धम् </li>
			<li><b>अन्वयः  –  </b>  विनयिन् यदात्थः सत्यं मम याजुषी या शाखा तदन्तगतभाष्यनिबन्ध इष्टः तद्वार्तिकं मम कृते भवता प्रणेयं सच्चेष्टितं परहितैकफ़लं प्रसिद्धम् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">`Oh! humility personified, what you say is correct. It is my desire that you should write an explanation to the commentary relating to that upanishad forming part of the Veda to which I belong. (Taittiriya upanishad in Krishna yajur Veda). Great men’s works have for their aim the benefit for others.'</p>
		<p class="verse">
			१६४. तद्वत्त्वदीया खलु काण्वशाखा<br />ममापि तत्रास्ति तदन्तभाष्यम् ।<br />तद्वार्तिकं चापि विधेयमिष्टं<br />परोपकाराय सतां प्रवृत्तिः॥१३ – ६६॥
		</p>
		<ul>
			<li><b>पदच्छेदः  –  </b> तद्वत् त्वदीया खलु काण्वशाखा मम अपि तत्र अस्ति तदन्तभाष्यम् । तद्वार्तिकं च अपि विधेयं इष्टं परोपकाराय सतां प्रवृत्तिः॥</li>
			<li><b>अन्वयः  –  </b>  तद्वत् त्वदीया खलु काण्वशाखा तत्र अपि  मम तदन्तभाष्यं अस्ति । तद्वार्तिकं च अपि इष्टं विधेयं परोपकाराय सतां प्रवृत्तिः॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">`Similarly there is my commentary to the Upanishad forming part of the Sukla Yajur Veda  –  Kanva branch  –  Brihadaranyaka  –  to which you belong. You should write an explanation for that also. The actions of the great are directed towards public benefit.'</p>
		<p class="verse">
			१६५. इत्थं स उक्तो भगवत्पदेन<br />श्रीविश्वरूपो विदुषां वरिष्ठः ।<br />चकार भाष्यद्वयवार्तिके द्वे<br />ह्याज्ञा गुरूणां ह्यविचारणीया॥१३ – ६८॥
		</p>
		<ul>
			<li><b>पदच्छेदः  –  </b> इत्थं सः उक्तः भगवत्पदेन श्रीविश्वरूपः विदुषां वरिष्ठः । चकार भाष्यद्वयवार्तिके द्वे हि आज्ञा गुरूणां हि अविचारणीया॥</li>
			<li><b>अन्वयः  –  </b>  इत्थं भगवत्पदेन उक्तः श्रीविश्वरूपः विदुषां वरिष्ठः सः द्वे भाष्यद्वयवार्तिके चकार आज्ञा गुरूणां हि अविचारणीया॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Having been thus commanded by Sri Shankara, Viswaroopa wrote the explanations for the commentaries  –  vaartikas  –  on the two upanishads. Guru’s commands are not be transgressed.</p>
		<p class="verse">
			१६६. सनन्दनो नाम गुरोरनुज्ञया<br />भाष्यस्य टीकां व्यधितेरितः पराम् ।<br />यत्पूर्वभागः किल पञ्चपादिका<br />तच्छेषगा वृत्तिरिति प्रथीयसी॥१३ – ७०॥
		</p>
		<ul>
			<li><b>पदच्छेदः  –  </b> सनन्दनः नाम गुरोः अनुज्ञया भाष्यस्य टीकां व्यधितेः इतः पराम् । यत् पूर्वभागः किल पञ्चपादिका तत् शेषगा वृत्तिः इति प्रथीयसी॥</li>
			<li><b>अन्वयः  –  </b>   सनन्दनः नाम गुरोः अनुज्ञया इतः परां भाष्यस्य टीकां व्यधितेः।यत् पूर्वभागः किल पञ्चपादिका इति तत् शेषगा वृत्तिः प्रथीयसी॥</li>
			<li><b>छन्दः  –  </b> उपजातिः(१२)॥</li>
		</ul>
		<p class="eng_meaning">Sanandana (Padmapada) also wrote out the glossary for the commentaries as per the command of the master. The first portion of it was known as `Panchapadika' and the second part as `Vritti’.</p>
		<p class="verse">
			१६७. अधिगम्य तदाऽऽत्मयोगशक्तेः<br />अनुभावेन निवेद्य चाऽऽश्रवेभ्यः ।<br />अवलम्बिततारकापथोऽसौ<br />अचिरादन्तिकमाससाद मातुः॥१४ – २९॥
		</p>
		<ul>
			<li><b>पदच्छेदः  –  </b>अधिगम्य तदा आत्मयोगशक्तेः अनुभावेन निवेद्य च आश्रवेभ्यः अवलम्बिततारकापथः असौ अचिरात् अन्तिकं आससाद मातुः॥</li>
			<li><b>अन्वयः  –  </b>  तदा आत्मयोगशक्तेः अनुभावेन मातुः अधिगम्य आश्रवेभ्यः निवेद्य अवलम्बिततारकापथः असौ अचिरात् अन्तिकं आससाद ॥</li>
			<li><b>छन्दः  –  </b> मालभारिणी॥</li>
		</ul>
		<p class="eng_meaning">Sri Shankara, now discerned in his mind, on account of his mystical powers, the physical state of his mother, informed his disciples about it and by aerial route, quickly reached her bedside.</p>
		<p class="verse">
			१६८. तत्राऽऽतुरां मातरमैक्षतासौ<br />ननाम तस्याश्चरणौ कृतात्मा ।<br />सा चैनमुद्वीक्ष्य शरीरतापं<br />जहौ निदाघार्त इवाम्बुदेन॥१४ – ३०॥
		</p>
		<ul>
			<li><b>पदच्छेदः  –  </b>  तत्र आतुरां मातरं ऐक्षत असौ ननाम तस्याः चरणौ कृतात्मा सा च एनं उद्वीक्ष्य शरीरतापं जहौ निदाघार्तः इव अम्बुदेन॥</li>
			<li><b>अन्वयः  –  </b>  तत्र असौ आतुरां मातरं ऐक्षत तस्याः चरणौ ननाम सा च एनं उद्वीक्ष्य शरीरतापं जहौ निदाघार्तः अम्बुदेन इव कृतात्मा (बभुव)॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">There, he saw his mother in a stricken state and fell at her feet. At his very sight she became rid of her grief like the person suffering from the summer heat getting relief from the rain – laden clouds.</p>
		<p class="verse">
			१६९. असावसङ्गोऽपि तदाऽऽर्द्रचेताः<br />तामाह मोहान्धतमोपहर्ता ।<br />अम्बायमस्त्यत्र शुचं जहीहि<br />प्रब्रूहि किं ते करवाणि कृत्यम्॥१४ – ३१॥
		</p>
		<ul>
			<li><b>पदच्छेदः  –  </b>  असौ असङ्गः अपि तदा आर्द्रचेताः तां आह मोहान्धतमोपहर्ता अम्बा अयं अस्ति अत्र शुचं जहीहि प्रब्रूहि किं ते करवाणि कृत्यम्॥</li>
			<li><b>अन्वयः  –  </b>  तदा असौ असङ्गः अपि आर्द्रचेताः तां मोहान्धतमोपहर्ता तां आह अम्बा अयं अस्ति अत्र शुचं जहीहि ते किं कृत्यं करवाणि प्रब्रूहि॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Even though Sri Shankara had no attachment towards anything, on seeing the condition of his mother he was filled with compassion. That great master, who is capable of removing the bliding attachment in men, said `Oh mother I am here. Please give up grief and command me what I should do now'.</p>
		<p class="verse">
			१७०. दृष्ट्वा चिरात् पुत्रमनामयं सा<br />हृष्टान्तरात्मा निजगाद मन्दम् ।<br />अस्यां दशायां कुशली मया त्वं<br />दिष्ट्याऽसि दृष्टः किमतोऽस्ति कृत्यम्॥१४ – ३२॥
		</p>
		<ul>
			<li><b>पदच्छेदः  –  </b> दृष्ट्वा चिरात् पुत्रं अनामयं सा हृष्टान्तरात्मा निजगाद मन्दं अस्यां दशायां कुशली मया त्वं दिष्ट्या असि दृष्टः किमतः अस्ति कृत्यं॥</li>
			<li><b>अन्वयः  –  </b>  चिरात् अनामयं पुत्रं दृष्ट्वा सा हृष्टान्तरात्मा मन्दं निजगाद अस्यां दशायां दिष्ट्या मया त्वं कुशली दृष्टः असि किमतः कृत्यं अस्ति ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">On seeing her son return to her safe after such a long time, the mother felt glad and spoke in a feeble tone  –  `When I, in this bad state of health, have seen you safe, what else is there to be done?' (170)</p>
		<p class="verse">
			१७१. इतः परं पुत्रक गात्रमेतद्<br />वोढुं न शक्नोमि जरातिशीर्णम् ।<br />संस्कृत्य शास्त्रोदितवर्त्मना त्वं<br />सद्वृत्त मां प्रापय पुण्यलोकान्॥१४ – ३३॥
		</p>
		<ul>
			<li><b>पदच्छेदः  –  </b> इतः परं पुत्रक ! गात्रं एतत् वोढुं न शक्नोमि जरातिशीर्णं संस्कृत्य शास्त्रोदितवर्त्मना त्वं सद्वृत्तः मां प्रापय पुण्यलोकान्॥</li>
			<li><b>अन्वयः  –  </b>  पुत्रक ! इतः परं एतत् जरातिशीर्णं गात्रं वोढुं न शक्नोमि सद्वृत्तः त्वं शास्त्रोदितवर्त्मना मां पुण्यलोकान् प्रापय ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">`Oh Dear son! I am not able to bear this old and wasted body. Oh man of good conduct! Do conduct my last rites as ordained in the holy texts and make me attain heaven’.</p>
		<p class="verse">
			१७२. ततः शरच्चन्द्रमरीचिरोचिः<br />विचित्रपारिप्लवकेतनाढ्यम् ।<br />विमानमादाय मनोज्ञरूपं<br />प्रादुर्बभूवुः किल विष्णुदूताः॥१४ – ४३॥
		</p>
		<ul>
			<li><b>पदच्छेदः  –  </b> ततः शरच्चन्द्रमरीचिरोचिः विचित्रपारिप्लवकेतनाढ्यं विमानं आदाय मनोज्ञरूपं प्रादुर्बभूवुः किल विष्णुदूताः॥</li>
			<li><b>अन्वयः  –  </b>  ततः विष्णुदूताः शरच्चन्द्रमरीचिरोचिः विचित्रपारिप्लवकेतनाढ्यं मनोज्ञरूपं विमानं आदाय प्रादुर्बभूवुः॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Then the messengers of Lord Vishnu appeared with a chariot bedecked with fluttering white flags as bright as the autumn moon.</p>
		<p class="verse">
			१७३. वैमानिकांस्तान्नयनाभिरामान्<br />अवेक्ष्य हृष्टा प्रशशंस पुत्रम् ।<br />विमानमारोप्य विराजमानं<br />अनायि तैः सा बहुमानपूर्वम्॥१४ – ४४॥
		</p>
		<ul>
			<li><b>पदच्छेदः  –  </b> वैमानिकान् तान् नयनाभिरामान् अवेक्ष्य हृष्टा प्रशशंस पुत्रं विमानं आरोप्य विराजमानं अनायि तैः सा बहुमानपूर्वम्॥</li>
			<li><b>अन्वयः  –  </b>  नयनाभिरामान् वैमानिकान् तान् अवेक्ष्य हृष्टा पुत्रं प्रशशंस विमानं विराजमानं तैः बहुमानपूर्वं सा अनायि ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">On seeing the attractive messengers of Lord Vishnu, Aryamba praised her son. They took her with honour in the chariot to Vaikunta.</p>
		<p class="verse">
			१७४. इयमर्चिरहर्वलक्षपक्षान्<br />षडुदङ्मास समानिलार्कचन्द्रान् ।<br />चपलावरुणेन्द्रधातृलोकान्<br />क्रमशोऽतीत्य परं पदं प्रपेदे॥१४ – ४५॥
		</p>
		<ul>
			<li><b>पदच्छेदः  –  </b> इयं अर्चिः अहः वलक्षपक्षान् षडुदङ्मासः समानिलार्कचन्द्रान् चपलावरुणेन्द्रधातृलोकान् क्रमशः अतीत्य परं पदं प्रपेदे॥</li>
			<li><b>अन्वयः  –  </b> इयं अर्चिः अहः वलक्षपक्षान् षडुदङ्मासः समानिलार्कचन्द्रान् चपलावरुणेन्द्रधातृलोकान् क्रमशः अतीत्य परं पदं प्रपेदे॥</li>
			<li><b>छन्दः  –  </b> वसन्तमालिका ॥</li>
		</ul>
		<p class="eng_meaning">This pious lady passed beyond the world of deities representing Fire, Day, the bright fortnight, Uttarayanam, Year, and then, of Gods Vayu, Sun, moon, lightning, Rain, Indra, Brahma to reach the  ultimate abode, Vaikunta.</p>
		<p class="verse">
			१७५. सञ्चिन्त्य काष्ठानि सुशुष्कवन्ति<br />गृहोपकण्ठे धृततोयपात्रः।<br />स दक्षिणे दोष्णि ममन्थ वह्निं<br />ददाह तां तेन च संयतात्मा॥१४ – ४८॥
		</p>
		<ul>
			<li><b>पदच्छेदः  –  </b> सञ्चिन्त्य काष्ठानि सुशुष्कवन्ति गृहोपकण्ठे धृततोयपात्रः स दक्षिणे दोष्णि ममन्थ वह्निं ददाह तां तेन च संयतात्मा॥</li>
			<li><b>अन्वयः  –  </b>  गृहोपकण्ठे सुशुष्कवन्ति काष्ठानि सञ्चिन्त्य धृततोयपात्रः स दक्षिणे दोष्णि वह्निं ममन्थ तेन च तां संयतात्मा ददाह ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Sri Shankara collected dried sticks near his house (into a pyre), took the water pot in his left hand, produced fire by churning using his right hand and with that cremated the body of his mother with composure.</p>
		<p class="verse">
			१७६. इति स्वजननीमसौ मुनिजनैरपि प्रार्थितां <br />पुनः पतनवर्जितामतनुसौख्यसन्दोहिनीम् ।<br />यतिक्षितिपतिर्गतिं वितमसं स नीत्वा ततः <br />ततोऽन्यमतशातने प्रयतते स्म पृथ्वीतले॥१४ – ५४॥
		</p>
		<ul>
			<li><b>पदच्छेदः  –  </b> इति स्वजननीं असौ मुनिजनैः अपि प्रार्थितां पुनः पतनवर्जितां अतनुसौख्यसन्दोहिनीं यतिक्षितिपतिः गतिं वितमसं सः नीत्वा ततः ततः अन्यमतशातने प्रयतते स्म पृथ्वीतले॥</li>
			<li><b>अन्वयः  –  </b> इति मुनिजनैः अपि प्रार्थितां पुनः पतनवर्जितां अतनुसौख्यसन्दोहिनीं वितमसं गतिं सः असौ यतिक्षितिपतिः स्वजननीं नीत्वा ततः ततः अन्यमतशातने पृथ्वीतले प्रयतते स्म ॥</li>
			<li><b>छन्दः  –  </b> पृथ्वी॥</li>
		</ul>
		<p class="eng_meaning">Having thus granted Vaikuntha to his mother, which is coveted by sages, which does not entail another birth in the world, which grants unlimited pleasure and which is without darkness, Sri Shankara set out to condemn other pseudo systems of philosophy.</p>
		<p class="verse">
			१७७. अथ शिष्यवरैर्युतः सहस्रैः<br />अनुयातः स सुधन्वना च राज्ञा।<br />ककुभो विजिगीषुरेष सर्वाः<br />प्रथमं सेतुमुदारधीः प्रतस्थे॥१५ – १॥
		</p>
		<ul>
			<li><b>पदच्छेदः  –  </b> अथ शिष्यवरैः युतः सहस्रैः अनुयातः सः सुधन्वना च राज्ञा ककुभः विजिगीषुः एषः सर्वाः प्रथमं सेतुं उदारधीः प्रतस्थे॥</li>
			<li><b>अन्वयः  –  </b>  अथ सहस्रैः शिष्यवरैः युतः राज्ञा सुधन्वना च अनुयातः सर्वाः ककुभः विजिगीषुः एषः उदारधीः प्रथमं सेतुं प्रतस्थे॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">The enlightened Shankara, desirous of conquest of the world, and followed by thousands of disciples, left for Setu, accompanied by King Sudhanva.</p>
		<p class="verse">
			१७८. अभिपूज्य स तत्र रामनाथं<br />सह पाण्ड्यैः स्ववशे विधाय चोलान् ।<br />द्रविडांश्च ततो जगाम काञ्चीं<br />नगरीं हास्तिगिरेर्नितम्बकाञ्चीम्॥१५ – ४॥
		</p>
		<ul>
			<li><b>पदच्छेदः  –  </b> अभिपूज्य सः तत्र रामनाथं सह पाण्ड्यैः स्ववशे विधाय चोलान् द्रविडांश्च ततो जगाम काञ्चीं नगरीं हास्तिगिरेर्नितम्बकाञ्चीम्॥</li>
			<li><b>अन्वयः  –  </b> रामनाथं  अभिपूज्य पाण्ड्यैः सह चोलान् द्रविडांश्च स्ववशे विधाय ततः हास्तिगिरेर्नितम्बकाञ्चीं काञ्चीं नगरीं जगाम ॥</li>
			<li><b>छन्दः  –  </b>  वसन्तमालिका॥</li>
		</ul>
		<p class="eng_meaning">He worshipped Sri Ramanatha there, won over the people of Pandya, Chola, and Dravida, and went to Kanchi, in Hastagiri.</p>
		<p class="verse">
			१७९. सुरधाम स तत्र कारयित्वा<br />परविद्याचरणानुसारि चित्रम्।<br />अपवार्य च तान्त्रिकानतानीत्<br />भगवत्याः श्रुतिसम्मतां सपर्याम्॥१५ – ५॥
		</p>
		<ul>
			<li><b>पदच्छेदः  –  </b> सुरधाम स तत्र कारयित्वा परविद्याचरणानुसारि चित्रं अपवार्य च तान्त्रिकान् अतानीत् भगवत्याः श्रुतिसम्मतां सपर्याम्॥</li>
			<li><b>अन्वयः  –  </b>  तत्र परविद्याचरणानुसारि चित्रं सुरधाम कारयित्वा तान्त्रिकान् च अपवार्य भगवत्याः श्रुतिसम्मतां सपर्यां अतानीत् ॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">He caused a temple to be built there, established the method of worship based on the  Upanishads, conquered the followers of the Tantra Sastra with his skill in that science, and initiated the Vedic form of worship to the Goddess. </p>
		<p class="verse">
			१८०. निजपादसरोजसेवनायै<br />विनयेन स्वयमागतानथाऽऽन्ध्रान् ।<br />अनुगृह्य स वेङ्कटाचलेशं<br />प्रणिपत्याऽऽप विदर्भराजधानीम्॥१५ – ६॥
		</p>
		<ul>
			<li><b>पदच्छेदः  –  </b> निजपादसरोजसेवनायै विनयेन स्वयं आगतान् अथ आन्ध्रान् अनुगृह्य सः वेङ्कटाचलेशं प्रणिपत्य आप विदर्भराजधानीम्॥</li>
			<li><b>अन्वयः  –  </b> निजपादसरोजसेवनायै विनयेन स्वयं आगतान् आन्ध्रान् अनुगृह्य अथ सः वेङ्कटाचलेशं प्रणिपत्य विदर्भराजधानीं आप॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">He blessed the Andhras, who prostrated before him, went to Sri Venkatachala Hills, and, after worship there, left for the country of Vidarbha. (180)</p>
		<p class="verse">
			१८१. यतिराडथ तेषु तेषु देशे  –  <br />ष्विति पाषण्डपरान् द्विजान् विमथ्नन् ।<br />अपरान्तमहार्णवोपकण्ठं<br />प्रतिपेदे प्रतिवादिदर्पहन्ता॥१५ – २९॥
		</p>
		<ul>
			<li><b>पदच्छेदः  –  </b> यतिराट् अथ तेषु तेषु देशेषु इति पाषण्डपरान् द्विजान् विमथ्नन् अपरान्तमहार्णवोपकण्ठं प्रतिपेदे प्रतिवादिदर्पहन्ता॥</li>
			<li><b>अन्वयः  –  </b> अथ तेषु तेषु देशेषु इति पाषण्डपरान् द्विजान् विमथ्नन् प्रतिवादिदर्पहन्ता यतिराट् अपरान्तमहार्णवोपकण्ठं प्रतिपेदे ॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">Shankara rebuked the brahmins, who had abandoned the path of virtue and righteousness, destroyed and subdued the arrogant opponents and passed on to the western seas.</p>
		<p class="verse">
			१८२. बहुलभ्रमवानयं जडात्मा<br />सुमनोभिर्मथितश्च पूर्वमेव ।<br />इति सिन्धुमुपेक्ष्य स क्षमावान्<br />इव गोकर्णमुदारधीः प्रतस्थे॥१५ – ३१॥
		</p>
		<ul>
			<li><b>पदच्छेदः  –  </b> बहुलभ्रमवान् अयं जडात्मा सुमनोभिः मथितः च पूर्वं एव इति सिन्धुं उपेक्ष्य सः क्षमावान् इव गोकर्णं उदारधीः प्रतस्थे॥</li>
			<li><b>अन्वयः  –  </b> अयं बहुलभ्रमवान् जडात्मा पूर्वमेव सुमनोभिः मथितः इति सिन्धुं उपेक्ष्य सः उदारधीः क्षमावान् इव गोकर्णं प्रतस्थे॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">Shankara treated the sea who was under delusion with neglect and with his usual calmness and magnanimity started directly for Gokarna.</p>
		<p class="verse">
			१८३. अवगाह्य सरित्पतिं स तत्र<br />प्रियमासाद्य तुषारशैलपुत्र्याः।<br />स्तवसत्तममद्भुतार्थचित्रं<br />रचयामास भुजङ्गवृत्तरम्यम्॥१५ – ३२॥
		</p>
		<ul>
			<li><b>पदच्छेदः  –  </b> अवगाह्य सरित्पतिं सः तत्र प्रियं आसाद्य तुषारशैलपुत्र्याः स्तवसत् तं अद्भुतार्थचित्रं रचयामास भुजङ्गवृत्तरम्यम्॥</li>
			<li><b>अन्वयः  –  </b> सः तत्र सरित्पतिं अवगाह्य तुषारशैलपुत्र्याः प्रियं आसाद्य अद्भुतार्थचित्रं भुजङ्गवृत्तरम्यं स्तवसत् तं रचयामास ॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">He took bath in the sea (at Gokarna), worshipped at the temple of the Lord, the consort of Devi Parvathi, and praised Him with verses composed in Bhujanga metre.</p>
		<p class="verse">
			१८४. यमिनामृषभेण नीलकण्ठं<br />जितमाकर्ण्य मनीषिधुर्यवर्यम् ।<br />सहसोदयनादयः कवीन्द्राः<br />परमद्वैतमुषश्चकम्पिरे स्म॥१५ – ७२॥
		</p>
		<ul>
			<li><b>पदच्छेदः  –  </b> यमिनां ऋषभेण नीलकण्ठं जितं आकर्ण्य मनीषिधुर्यवर्यं सहसोदयनादयः कवीन्द्राः परम् अद्वैतमुषश्चकम्पिरे स्म॥</li>
			<li><b>अन्वयः  –  </b>  यमिनां ऋषभेण मनीषिधुर्यवर्यं नीलकण्ठं जितं आकर्ण्य सहसा अद्वैतमुषः उदयनादयः कवीन्द्राः परम् चकम्पिरे स्म॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">Hearing that Neelakanta, the foremost among intellectuals was defeated by the king among ascetics, Udayana and other pandits trembled with fear.</p>
		<p class="verse">
			१८५. विषयेषु वितत्य नैजभाष्या  –  <br />ण्यथ सौराष्ट्रमुखेषु तत्र तत्र ।<br />बहुधा विबुधैः प्रशस्यमानो<br />भगवान् द्वारवतीं पुरीं विवेश॥१५ – ७३॥
		</p>
		<ul>
			<li><b>पदच्छेदः  –  </b> विषयेषु वितत्य नैजभाष्याणि अथ सौराष्ट्रमुखेषु तत्र तत्र बहुधा विबुधैः प्रशस्यमानः भगवान् द्वारवतीं पुरीं विवेश॥</li>
			<li><b>अन्वयः  –  </b> अथ सौराष्ट्रमुखेषु तत्र तत्र विषयेषु नैजभाष्याणि वितत्य बहुधा विबुधैः प्रशस्यमानः भगवान् द्वारवतीं पुरीं विवेश॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">Sri Shankara made His commentaries spread in the country of Sourashtra. Hailed by all scholars, He reached Dwaraka.</p>
		<p class="verse">
			१८६. निजशिष्यपदं गतानुदीच्यान्<br />इति कृत्वाऽथ विदेहकौशलाद्यैः ।<br />विहितापचितिस्तथाऽङ्गवङ्गे  –  <br />ष्वयमास्तीर्य यशो जगाम गौडान्॥१५ – १६१॥
		</p>
		<ul>
			<li><b>पदच्छेदः  –  </b> निजशिष्यपदं गतान् उदीच्यान् इति कृत्वा अथ विदेहकौशलाद्यैः विहितापचितिः तथा अङ्गवङ्गेषु अयं आस्तीर्य यशः जगाम गौडान्॥</li>
			<li><b>अन्वयः  –  </b> इति उदीच्यान् निजशिष्यपदं गतान् कृत्वा अथ विदेहकौशलाद्यैः विहितापचितिः तथा अयं अङ्गवङ्गेषु यशः आस्तीर्य गौडान् जगाम ॥</li>
			<li><b>छन्दः  –  </b> वसन्तमालिका॥</li>
		</ul>
		<p class="eng_meaning">After accepting the North Indian scholars as his disciples, Sri Shankara went to the country of Videha, and Kosalam, and was respected by them. He then went to Anga and Vanga countries, extended his fame there and reached Gowda country.</p>
		<p class="verse">
			१८७. स्वस्थः सोऽयं ब्रह्म सायं कदाचित्<br />ध्यायन् गङ्गापूरसङ्गार्द्रवातैः ।<br />आगच्छन्तं सैकते प्रत्यगच्छत्<br />योगीशानं गौडपादाभिधानम्॥१६ – ३३॥
		</p>
		<ul>
			<li><b>पदच्छेदः  –  </b> स्वस्थः सः अयं ब्रह्म सायं कदाचित् ध्यायन् गङ्गापूरसङ्गार्द्रवातैः आगच्छन्तं सैकते प्रति अगच्छत् योगीशानं गौडपादाभिधानम्॥</li>
			<li><b>अन्वयः  –  </b>  सः अयं स्वस्थः कदाचित् सायं ब्रह्म ध्यायन् गङ्गापूरसङ्गार्द्रवातैः सैकते आगच्छन्तं योगीशानं गौडपादाभिधानं सैकते प्रति अगच्छत् ॥</li>
			<li><b>छन्दः  –  </b> शालिनी ॥</li>
		</ul>
		<p class="eng_meaning">Relieved of his sickness, Sri Shankara was one day sitting on the sandy mounds of the Ganges and contemplating on the Supreme Soul. The great teacher whom Sri Shankara recognised as Sri Gowdapada appeared as if floating on the cool breeze from the Ganga.</p>
		<p class="verse">
			१८८. आर्यस्याथो गौडपादस्य पादौ<br />अभ्यर्च्यासौ शङ्करः पङ्कजाभौ ।<br />भक्तिश्रद्धासम्भ्रमाक्रान्तचेताः<br />प्रह्वस्तस्थावग्रतः प्राञ्जलिः सन्॥१६ – ३६॥
		</p>
		<ul>
			<li><b>पदच्छेदः  –  </b> आर्यस्य अथ गौडपादस्य पादौ अभ्यर्च्य असौ शङ्करः पङ्कजाभौ भक्तिश्रद्धासम्भ्रमाक्रान्तचेताः प्रह्वः तस्थौ अग्रतः प्राञ्जलिः सन्॥</li>
			<li><b>अन्वयः  –  </b> अथ आर्यस्य गौडपादस्य पादौ अभ्यर्च्य असौ शङ्करः पङ्कजाभौ भक्तिश्रद्धासम्भ्रमाक्रान्तचेताः प्रह्वः प्राञ्जलिः सन् अग्रतः तस्थौ॥</li>
			<li><b>छन्दः  –  </b> शालिनी॥</li>
		</ul>
		<p class="eng_meaning">Sri Shankara prostrated before Him and worshipped his venerable feet. He felt happy, stood with folded – hands before Him, on account of the reverence he had for his master’s master, and out of respect, which he always had for his elders.</p>
		<p class="verse">
			१८९. सिञ्चन्नेनं क्षीरवाराशिवीची  –  <br />साचिव्यायाऽऽसन्नयत्नैः कटाक्षैः ।<br />दन्तज्योत्स्नादन्तुराश्चापि कुर्वन्<br />आशाः सूक्तिं सन्दधे गौडपादः॥१६ – ३७॥
		</p>
		<ul>
			<li><b>पदच्छेदः  –  </b> सिञ्चन् एनं क्षीरवाराशिवीचीसाचिव्याय आसन्नयत्नैः कटाक्षैः दन्तज्योत्स्नादन्तुराः चापि कुर्वन् आशाः सूक्तिं सन्दधे गौडपादः॥</li>
			<li><b>अन्वयः  –  </b>गौडपादः क्षीरवाराशिवीचीसाचिव्याय आसन्नयत्नैः कटाक्षैः एनं सिञ्चन् आशाः दन्तज्योत्स्नादन्तुराः चापि कुर्वन् सूक्तिं सन्दधे॥</li>
			<li><b>छन्दः  –  </b> शालिनी॥</li>
		</ul>
		<p class="eng_meaning">Sri Gowdapada, with merciful eyes that seemed to resonate with the waves of the milky ocean, drenched Sri Shankara with his kind looks and, with the brilliance of his white teeth illuminated all the directions.</p>
		<p class="verse">
			१९०. कृतास्त्वया भाष्यमुखा निबन्धा<br />मत्कारिकावारिजनुःसुखार्काः ।<br />श्रुत्वेति गोविन्दमुखात्प्रहृष्य<br />दृगध्वनीनोऽस्मि तवाद्य विद्वन्॥१६ – ४९॥
		</p>
		<ul>
			<li><b>पदच्छेदः  –  </b> कृताः त्वया भाष्यमुखाः निबन्धाः मत्कारिकावारिजनुःसुखार्काः श्रुत्वा इति गोविन्दमुखात् प्रहृष्य दृक् अध्वनीनः अस्मि तव अद्य विद्वन्॥</li>
			<li><b>अन्वयः  –  </b> मत्कारिकावारिजनुःसुखार्काः भाष्यमुखाः निबन्धाः त्वया कृताः इति गोविन्दमुखात् श्रुत्वा प्रहृष्य अद्य विद्वन् तव दृक् अध्वनीनः अस्मि ॥</li>
			<li><b>छन्दः  –  </b> उपजतिः(११)॥</li>
		</ul>
		<p class="eng_meaning">“Oh scholar! I heard from my pupil, Govinda, that you have authored commentaries on  Sharirika Sutrabhashya and the like, which pleasingly illumine the Karikas I had written on Mandukya upanishad and so, happily I am revealing myself to you”. (190)</p>
		<p class="verse">
			१९१. मत्कारिकाभावविबोधितादृङ्<br />माण्डूक्यभाष्यश्रवणोत्थहर्षः ।<br />दातुं वरं ते विदुषां वराय<br />प्रोत्साहयत्याशु वरं वृणीष्व॥१६ – ५१॥
		</p>
		<ul>
			<li><b>पदच्छेदः  –  </b> मत्कारिकाभावविबोधितादृक् माण्डूक्यभाष्यश्रवणोत्थहर्षः दातुं वरं ते विदुषां वराय प्रोत्साहयति आशु वरं वृणीष्व॥</li>
			<li><b>अन्वयः  –  </b> मत्कारिकाभावविबोधितादृक् माण्डूक्यभाष्यश्रवणोत्थहर्षः विदुषां वराय ते वरं दातुं प्रोत्साहयति आशु वरं वृणीष्व॥</li>
			<li><b>छन्दः  –  </b>  इन्द्रवज्रा॥</li>
		</ul>
		<p class="eng_meaning">`Your commentary on Mandukya upanishad elucidates the substance of Mandukya Karika authored by me. The happiness I have derived induces me to bestow a boon on you. Do ask for a boon quickly.'</p>
		<p class="verse">
			१९२. स प्राह पर्यायशुकर्षिमीक्ष्य<br />भवन्तमद्राक्षमतिष्यपूरुषम् ।<br />वरः परः कोऽस्ति तथाऽपि चिन्तनं<br />चित्तत्त्वगं मेऽस्तु गुरो निरन्तरम्॥१६ – ५२॥
		</p>
		<ul>
			<li><b>पदच्छेदः  –  </b> सः प्राह पर्यायशुकर्षिं ईक्ष्य भवन्तमद्राक्षमतिष्यपूरुषं वरः परः कोऽस्ति तथाऽपि चिन्तनं चित्तत्त्वगं मेऽस्तु गुरो निरन्तरम्॥</li>
			<li><b>अन्वयः  –  </b> सः प्राह पर्यायशुकर्षिं ईक्ष्य भवन्तमद्राक्षमतिष्यपूरुषं परः वरः कोऽस्ति तथाऽपि गुरो निरन्तरं चित्तत्त्वगं चिन्तनं मेऽस्तु ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Sri Shankara said, ` I have the pleasure of seeing your good self, who is none other than Sri Sage Suka in another form; saw a virtuous person who Kaliyuga is not deserving enough to have. What blessing can be greater than this? Still, Oh Teacher! I pray you bless me that my mind will always dwell on the Supreme Soul.'</p>
		<p class="verse">
			१९३. तथेति सोऽन्तर्धिमपास्तमोहे<br />गते चिरञ्जीविमुनावथासौ ।<br />वृत्तान्तमेतं स मुदाऽऽश्रवेभ्यः<br />संश्रावयंस्तां क्षणदामनैषीत्॥१६ – ५३॥
		</p>
		<ul>
			<li><b>पदच्छेदः  –  </b> तथा इति सः अन्तर्धिं अपास्तमोहे गते चिरञ्जीविमुनौ अथ असौ वृत्तान्तं एतं सः मुदा आश्रवेभ्यः संश्रावयन् तां क्षणदां अनैषीत्॥</li>
			<li><b>अन्वयः  –  </b> तथा इति सः अन्तर्धिं अपास्तमोहे सः चिरञ्जीविमुनौ गते अथ असौ एतं वृत्तान्तं  मुदा आश्रवेभ्यः संश्रावयन् तां क्षणदां अनैषीत्॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">The realised great soul Sri Gowdapada said ‘So be it’ and disappeared. After the departure of the omnipresent sage who is beyond delusions, Sri Shankara joyfully recounted this to his disciples during the bissful night.</p>
		<p class="verse">
			१९४. अथ द्युनद्यामुषसि क्षमीन्द्रो<br />निर्वर्त्य नित्यं विधिवत्सशिष्यैः ।<br />तीरे निदिध्यासनलालसोऽभूत्<br />अत्रान्तरेऽश्रूयत लोकवार्ता॥१६ – ५४॥
		</p>
		<ul>
			<li><b>पदच्छेदः  –  </b> अथ द्युनद्यां उषसि क्षमीन्द्रः निर्वर्त्य नित्यं विधिवत् सशिष्यैः तीरे निदिध्यासनलालसः अभूत् अत्रान्तरे अश्रूयत लोकवार्ता॥</li>
			<li><b>अन्वयः  –  </b> अथ उषसि क्षमीन्द्रः द्युनद्यां तीरे सशिष्यैः विधिवत् नित्यं निर्वर्त्य निदिध्यासनलालसः अभूत् अत्रान्तरे अश्रूयत लोकवार्ता॥</li>
			<li><b>छन्दः  –  </b> उपजातिः(११) ॥</li>
		</ul>
		<p class="eng_meaning">The King among saints, Sri Shankara got up the next morning, had his bath and daily ablutions along with his disciples. When they were about to sit for meditation on the banks of Ganges a news reached their ears.</p>
		<p class="verse">
			१९५. जम्बूद्वीपं शस्यतेऽस्यां पृथिव्यां<br />तत्राप्येतन्मण्डलं भारताख्यम्<br />काश्मीराख्यं मण्डलं तत्र शस्तं<br />यत्राऽऽस्तेऽसौ शारदा वागधीशा॥१६ – ५५॥
		</p>
		<ul>
			<li><b>पदच्छेदः  –  </b> जम्बूद्वीपं शस्यते अस्यां पृथिव्यां तत्र अपि एतत् मण्डलं भारताख्यं काश्मीराख्यं मण्डलं तत्र शस्तं यत्र आस्ते असौ शारदा वागधीशा॥</li>
			<li><b>अन्वयः  –  </b> अस्यां पृथिव्यां जम्बूद्वीपं शस्यते तत्र अपि एतत् भारताख्यं मण्डलं तत्र शस्तं काश्मीराख्यं मण्डलं यत्र असौ शारदा वागधीशा आस्ते ॥</li>
			<li><b>छन्दः  –  </b> शालिनी॥</li>
		</ul>
		<p class="eng_meaning">`In the world, this island of Jambu is great. In it, this country of Bharata is the best. In India is Kashmir, wherein resides the Goddess of speech, Sharada.'</p>
		<p class="verse">
			१९६. द्वारैर्युक्तं माण्डपैस्तच्चतुर्भिः<br />र्दैव्या गेहं यत्र सर्वज्ञपीठम् ।<br />यत्राऽऽरोहे सर्ववित्सज्जनानां<br />नान्ये सर्वे यत्प्रवेष्टुं क्षमन्ते॥१६ – ५६॥
		</p>
		<ul>
			<li><b>पदच्छेदः  –  </b> द्वारैर्युक्तं माण्डपैः तत् चतुर्भिः देव्याः गेहं यत्र सर्वज्ञपीठं यत्र आरोहे सर्ववित् सज्जनानां न अन्ये सर्वे यत् प्रवेष्टुं क्षमन्ते॥</li>
			<li><b>अन्वयः  –  </b>  तत् देव्याः गेहं माण्डपैः चतुर्भिः द्वारैर्युक्तं यत्र सर्वज्ञपीठं यत्र सज्जनानां सर्ववित् आरोहे अन्ये सर्वे यत् प्रवेष्टुं न क्षमन्ते॥</li>
			<li><b>छन्दः  –  </b> शालिनी॥</li>
		</ul>
		<p class="eng_meaning">`There, in Kashmir, the throne of Transcendental Wisdom, with its four gates, shines with splendour. No one except the greatest among renowned scholars has a right to sit on this seat.'</p>
		<p class="verse">
			१९७. प्राच्याः प्राच्यां पश्चिमाः पश्चिमायां<br />ये चोदीच्यास्तामुदीचीं प्रपन्नाः ।<br />सर्वज्ञास्तद्द्वारमुद्घाटयन्तो<br />दाक्षा नद्धं नो तदुद्घाटयन्ति॥१६ – ५७॥
		</p>
		<ul>
			<li><b>पदच्छेदः  –  </b> प्राच्याः प्राच्यां पश्चिमाः पश्चिमायां ये च उदीच्याः तां उदीचीं प्रपन्नाः तद्द्वारं उद्घाटयन्तः दाक्षा नद्धं न तत्  उद्घाटयन्ति॥</li>
			<li><b>अन्वयः  –  </b> प्राच्यां प्राच्याः पश्चिमायां पश्चिमाः उदीचीं उदीच्याः प्रपन्नाः सर्वज्ञाः तां तद्द्वारं उद्घाटयन्तः दाक्षा नद्धं न तत्  उद्घाटयन्ति॥</li>
			<li><b>छन्दः  –  </b> शालिनी॥</li>
		</ul>
		<p class="eng_meaning">The scholars from the East, North, and West in the country have succeeded, with their scholarship, in opening the gates and entering it. But so far, none from the south have tried and succeeded in opening the gate.</p>
		<p class="verse">
			१९८. वार्तामुपश्रुत्य स दाक्षिणात्यो<br />मानं तदीयं परिमातुमिच्छन् ।<br />काश्मीरदेशाय जगाम हृष्टः<br />श्रीशङ्करो द्वारमपावरीतुम्॥१६ – ५८॥
		</p>
		<ul>
			<li><b>पदच्छेदः  –  </b> वार्तां उपश्रुत्य सः दाक्षिणात्यः मानं तदीयं परिमातुं इच्छन् काश्मीरदेशाय जगाम हृष्टः श्रीशङ्करः द्वारं अपावरीतुम्॥</li>
			<li><b>अन्वयः  –  </b> वार्तां उपश्रुत्य दाक्षिणात्यः सः श्रीशङ्करः द्वारं अपावरीतुं तदीयं मानं परिमातुं इच्छन् हृष्टः काश्मीरदेशाय जगाम ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">Hearing this, Sri Shankara, who belonged to the south, became desirous of establishing the greatness of the south (in its having efficient scholars), and so proceeded to Kashmir to open up the south – gate.</p>
		<p class="verse">
			१९९. वादिव्रातगजेन्द्रदुर्मदघटादुर्गर्वसङ्कर्षण  –  <br />श्रीमच्छङ्करदेशिकेन्द्रमृगराडायाति सर्वार्थवित् ।<br />दूरं गच्छत वादिदुःशठगजाः सन्न्यासदंष्ट्रायुधो<br />वेदान्तोरुवनाश्रयस्तदपरं द्वैतं वनं भक्षति॥१६ – ६०॥
		</p>
		<ul>
			<li><b>पदच्छेदः  –  </b> वादिव्रातगजेन्द्रदुर्मदघटादुर्गर्वसङ्कर्षणश्रीमच्छङ्करदेशिकेन्द्रमृगराट् आयाति सर्वार्थवित् दूरं गच्छत वादिदुःशठगजाः सन्न्यासदंष्ट्रायुधः वेदान्तोरुवनाश्रयः तदपरं द्वैतं वनं भक्षति॥</li>
			<li><b>अन्वयः  –  </b>वादिदुःशठगजाः सर्वार्थवित् वादिव्रातगजेन्द्रदुर्मदघटादुर्गर्वसङ्कर्षणश्रीमच्छङ्करदेशिकेन्द्रमृगराट् आयाति दूरं गच्छत। सन्न्यासदंष्ट्रायुधः वेदान्तोरुवनाश्रयः तदपरं द्वैतं वनं भक्षति॥</li>
			<li><b>छन्दः  –  </b>  शार्दूलविक्रीडितम्॥</li>
		</ul>
		<p class="eng_meaning">On the way His disciples heralded “Sri Shankara, the scholar is coming  –  the lion who destroys the arrogant elephants of opposing faiths, with asceticism as the teeth, who lives in the deep forest of monism.''</p>
		<p class="verse">
			२००. संश्रावयन्नध्वनि देशिकेन्द्रः<br />श्रीदक्षिणद्वारभुवं प्रपेदे ।<br />कवाटमुद्घाट्य निवेष्टुकामं<br />ससम्भ्रमं वादिगणो न्यरौत्सीत्॥१६ – ६२॥
		</p>
		<ul>
			<li><b>पदच्छेदः  –  </b> संश्रावयन् अध्वनि देशिकेन्द्रः श्रीदक्षिणद्वारभुवं प्रपेदे कवाटं उद्घाट्य निवेष्टुकामं ससम्भ्रमं वादिगणो न्यरौत्सीत्॥</li>
			<li><b>अन्वयः  –  </b> संश्रावयन् अध्वनि देशिकेन्द्रः श्रीदक्षिणद्वारभुवं प्रपेदे कवाटं उद्घाट्य निवेष्टुकामं ससम्भ्रमं वादिगणः न्यरौत्सीत्॥</li>
			<li><b>छन्दः  –  </b>  उपजातिः(११) ॥</li>
		</ul>
		<p class="eng_meaning">With His disciples thus announcing, Sri Shankara reached the southern gate. When He went hurriedly to open the south – gate, a group of opponents smilingly intercepted Him. (200)</p>
		<p class="verse">
			२०१. अथाब्रवीद्वादिगणः स देशिकं<br />किमर्थमेवं बहुसम्भ्रमक्रिया ।<br />यदत्र कार्यं तदुदीर्यतां शनैः<br />न सम्भ्रमः कर्तुमलं तदीप्सितम्॥१६ – ६३॥
		</p>
		<ul>
			<li><b>पदच्छेदः  –  </b> अथ अब्रवीत् वादिगणः सः देशिकं किमर्थं एवं बहुसम्भ्रमक्रिया यदत्र कार्यं तदुदीर्यतां शनैः न सम्भ्रमः कर्तुं अलं तदीप्सितम्॥</li>
			<li><b>अन्वयः  –  </b>  अथ वादिगणः सः देशिकं किमर्थं एवं बहुसम्भ्रमक्रिया यदत्र कार्यं शनैः तदुदीर्यतां सम्भ्रमः कर्तुं तदीप्सितं न अलं ॥</li>
			<li><b>छन्दः  –  </b> वंशस्थः॥</li>
		</ul>
		<p class="eng_meaning">They told Sri Shankara ‘Sir, why are you in such a celebratory mood? Please tell us unhurriedly what you propose doing? Nothing could be done in haste. It should be done in a calm manner.'</p>
		<p class="verse">
			२०२. यः कश्चिदेत्येतु परीक्षितुं चेत्<br />वेदाखिलं नाविदितं ममाणु ।<br />इत्थं भवान्वक्ति समुन्नतीच्छो<br />दत्त्वा परीक्षां व्रजदेवतालयम्॥१६ – ६४॥
		</p>
		<ul>
			<li><b>पदच्छेदः  –  </b> यः कश्चित् एत्येतु परीक्षितुं चेत् वेद अखिलं न अविदितं मम अणु इत्थं भवान् वक्ति समुन्नतीच्छ दत्त्वा परीक्षां व्रजदेवतालयम्॥</li>
			<li><b>अन्वयः  –  </b> यः कश्चित् परीक्षितुं एत्येतु चेत् अखिलं वेद मम अविदितं अणु न इत्थं भवान् वक्ति समुन्नतीच्छ परीक्षां देवतालयं व्रज ॥</li>
			<li><b>छन्दः  –  </b> इन्द्रवज्रा॥</li>
		</ul>
		<p class="eng_meaning">“You are saying ‘Those who want to test me may come. I am an all – knowing man. There is nothing, which I do not know.’ Oh scholar, desirous of success! you may pass the test and then enter the temple ”</p>
		<p class="verse">
			२०३. शास्त्रेषु सर्वेष्वपि दत्तवन्तं<br />प्रत्युत्तरं तं समपूजयंस्ते ।<br />द्वारं समुद्घाट्य ददुश्च मार्गं<br />ततो विवेशान्तरभूमिभागम्॥१६ – ८१॥
		</p>
		<ul>
			<li><b>पदच्छेदः  –  </b> शास्त्रेषु सर्वेषु अपि दत्तवन्तं प्रत्युत्तरं तं समपूजयन् ते द्वारं समुद्घाट्य ददुश्च मार्गं ततः विवेशान्तरभूमिभागम्॥</li>
			<li><b>अन्वयः  –  </b> सर्वेषु शास्त्रेषु अपि प्रत्युत्तरं दत्तवन्तं तं ते समपूजयन् द्वारं समुद्घाट्य मार्गं ददुः ततः अन्तरभूमिभागं विवेश ॥</li>
			<li><b>छन्दः  –  </b> उपजातिः ॥</li>
		</ul>
		<p class="eng_meaning">They worshipped at the feet of the master, who was able to give answers in all the Shastras. They opened the door and permitted him to enter.</p>
		<p class="verse">
			२०४. पाणौ सनन्दनमसाववलम्ब्य विद्या<br />भद्रासनं तदवरोढुमनाश्चचाल ।<br />अत्रान्तरे विधिवधूर्विबुधाग्रगण्यम्<br />आचार्यशङ्करमवोचदनङ्गवाचा॥१६ – ८२॥
		</p>
		<ul>
			<li><b>पदच्छेदः  –  </b> पाणौ सनन्दनं असौ अवलम्ब्य विद्या भद्रासनं तत् अवरोढुमनाः चचाल अत्रान्तरे विधिवधूः विबुधाग्रगण्यं  आचार्यशङ्करं अवोचत् अनङ्गवाचा॥</li>
			<li><b>अन्वयः  –  </b> सनन्दनं पाणौ अवलम्ब्य असौ विद्या भद्रासनं तत् अवरोढुमनाः चचाल अत्रान्तरे विधिवधूः विबुधाग्रगण्यं  आचार्यशङ्करं अनङ्गवाचा अवोचत् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Sri Shankara held Sanandana by his hand and moved to ascend the throne of wisdom. At that time Sri Saraswati said in an aerial voice.</p>
		<p class="verse">
			२०५. सर्वज्ञतैकैव भवेन्न हेतुः<br />पीठाधिरोहे परिशुद्धता च ।<br />सा तेऽस्ति वा नेति विचार्यमेतत्<br />तिष्ठ क्षणं त्वं कुरु साहसं मा॥१६ – ८४॥
		</p>
		<ul>
			<li><b>पदच्छेदः  –  </b> सर्वज्ञता एकैव भवेत् न हेतुः पीठाधिरोहे परिशुद्धता च सा ते अस्ति वा न इति विचार्यं एतत् तिष्ठ क्षणं त्वं कुरु साहसं मा॥</li>
			<li><b>अन्वयः  –  </b> सर्वज्ञता एकैव पीठाधिरोहे हेतुः न भवेत् परिशुद्धता च सा ते अस्ति वा न इति विचार्यं एतत् क्षणं तिष्ठ त्वं साहसं मा कुरु ॥</li>
			<li><b>छन्दः  –  </b> इन्द्रवज्रा ॥</li>
		</ul>
		<p class="eng_meaning">“To ascend this throne of wisdom, it is not sufficient if you are only all – knowing. You should have purity of thought, word and deed. It should be decided whether you have got that purity. Please wait for a while. Do not be in a hurry.”</p>
		<p class="verse">
			२०६. नास्मिन् शरीरे कृतकिल्बिषोऽहं<br />जन्मप्रभृत्यम्ब न सन्दिहेऽहम् ।<br />व्यधायि देहान्तरसंश्रयाद्यद्<br />न तेन लिप्येत हि कर्मणाऽन्यः॥१६ – ८६॥
		</p>
		<ul>
			<li><b>पदच्छेदः  –  </b> न अस्मिन् शरीरे कृतकिल्बिषः अहं जन्मप्रभृति अम्ब न सन्दिहे अहं व्यधायि देहान्तरसंश्रयात् यत् न तेन लिप्येत हि कर्मणा अन्यः॥</li>
			<li><b>अन्वयः  –  </b> अम्ब अहं जन्मप्रभृति अस्मिन् शरीरे कृतकिल्बिषः न व्यधायि देहान्तरसंश्रयात् यत् तेन कर्मणा अन्यः न लिप्येत हि ॥</li>
			<li><b>छन्दः  –  </b> उपजातिः(११)॥</li>
		</ul>
		<p class="eng_meaning">Sri Shankara replies: ‘‘Oh mother, from the time of my birth I have committed no sin in this body. This body could not be held liable for the acts committed by another body.’’</p>
		<p class="verse">
			२०७. इत्थं निरुत्तरपदां स विधाय देवीं<br />सर्वज्ञपीठमधिरुह्य ननन्द सभ्यः ।<br />संमानितोऽभवदसौ विबुधैश्च वाण्या<br />गार्ग्या कहोलमुखरैरिव याज्ञवल्क्यः॥१६ – ८७॥
		</p>
		<ul>
			<li><b>पदच्छेदः  –  </b> इत्थं निरुत्तरपदां सः विधाय देवीं सर्वज्ञपीठं अधिरुह्य ननन्द सभ्यः संमानितः अभवत् असौ विबुधैः च वाण्या गार्ग्या कहोलमुखरै इव याज्ञवल्क्यः॥</li>
			<li><b>अन्वयः  –  </b> सभ्यः सः इत्थं देवीं निरुत्तरपदां विधाय सर्वज्ञपीठं अधिरुह्य ननन्द गार्ग्या कहोलमुखरैः विबुधैः संमानितः याज्ञवल्क्यः इव असौ वाण्या विबुधैः च संमानितः अभवत् ॥</li>
			<li><b>छन्दः  –  </b> वसन्ततिलका॥</li>
		</ul>
		<p class="eng_meaning">Having thus answered the Goddess of Speech, Sri Shankara got up on the Throne of Wisdom and sat there. All the scholars and Gods present honoured Sri Shankara, like, in the past, sage Kahola and Gargi had praised the greatness of Yagnavalkya.</p>
		<p class="verse">
			२०८. वादप्रादुर्विनोदप्रतिकथनसुधीवाददुर्वारतर्क  –  <br />न्यक्कारस्वैरधाटीभरितहरिदुपन्यस्तमाहानुभाव्यः ।<br />सर्वज्ञो वस्तुमर्हस्त्वमिति बहुमतः स्फ़ारभारत्यमोघ  –  <br />श्लाघाजोघुष्यमाणो जयति यतिपतेः शारदापीठवासः॥१६ – ८८॥
		</p>
		<ul>
			<li><b>पदच्छेदः  –  </b> वादप्रादुर्विनोदप्रतिकथनसुधीवाददुर्वारतर्कन्यक्कारस्वैरधाटीभरितहरिदुपन्यस्तमाहानुभाव्यः सर्वज्ञः वस्तुं अर्हः त्वं इति बहुमतः स्फ़ारभारत्यमोघश्लाघाजोघुष्यमाणः जयति यतिपतेः शारदापीठवासः॥</li>
			<li><b>अन्वयः  –  </b> वादप्रादुर्विनोदप्रतिकथनसुधीवाददुर्वारतर्कन्यक्कारस्वैरधाटीभरितहरिदुपन्यस्तमाहानुभाव्यः सर्वज्ञः त्वं वस्तुं अर्हः इति बहुमतः स्फ़ारभारत्यमोघश्लाघाजोघुष्यमाणः यतिपतेः शारदापीठवासः जयति ॥</li>
			<li><b>छन्दः  –  </b> स्रग्धरा॥</li>
		</ul>
		<p class="eng_meaning">The Goddess of speech declared ``You, whose fame in defeating the most learned among the disputants in debate with unsurpassable ability in the Scriptures has spread in all directions and who is omniscient, are fit to occupy permanently this throne of Wisdom''. Hail! To the Sharadapeetham, which was occupied by Sri Shankara, thus praised by the Goddess of speech.</p>
		<p class="verse">
			२०९. कचभरवहनं पुलोमजायाः<br />कतिचिदहान्यपगर्भकं यथा स्यात् ।<br />गुरुशिरसि तथा सुधाशनाः स्वः<br />तरुकुसुमान्यथ हर्षतोऽभ्यवर्षन्॥१६ – ९२॥
		</p>
		<ul>
			<li><b>पदच्छेदः  –  </b> कचभरवहनं पुलोमजायाः कतिचित् अहानि अपगर्भकं यथा स्यात् गुरुशिरसि तथा सुधाशनाः स्वः तरुकुसुमानि अथ हर्षतः अभ्यवर्षन्॥</li>
			<li><b>अन्वयः  –  </b> अथ सुधाशनाः पुलोमजायाः कचभरवहनं कतिचित् अहानि अपगर्भकं यथा स्यात् तथा गुरुशिरसि तरुकुसुमानि हर्षतः अभ्यवर्षन्॥</li>
			<li><b>छन्दः  –  </b> पुष्पिताग्रा॥</li>
		</ul>
		<p class="eng_meaning">The Gods showered blossoms of the Kalpavriksha on Sri Shankara, to such an extent that it made Goddess Indrani (wife of Indra) suffer for many days for want of blossoms to decorate her head!</p>
		<p class="verse">
			२१०. इति मुनिरतितुष्टोऽध्युष्य सर्वज्ञपीठं<br />निजमतगुरुतायै नो पुनर्मानहेतोः ।<br />कतिचन विनिवेश्याथर्ष्यशृङ्गाश्रमादौ<br />मुनिरथ बदरीं स प्राप कैश्चित्स्वशिष्यैः॥१६ – ९३॥
		</p>
		<ul>
			<li><b>पदच्छेदः  –  </b> इति मुनिः अतितुष्टः अध्युष्य सर्वज्ञपीठं निजमतगुरुतायै न पुनर्मानहेतोः कतिचन विनिवेश्य अथ ऋष्यशृङ्गाश्रं आदौ मुनिः अथ बदरीं सः प्राप कैश्चित् स्वशिष्यैः॥</li>
			<li><b>अन्वयः  –  </b> इति अतितुष्टः मुनिः सर्वज्ञपीठं निजमतगुरुतायै पुनर्मानहेतोः न अध्युष्य कतिचन आदौ ऋष्यशृङ्गाश्रं अथ  सः मुनिः कैश्चित् स्वशिष्यैः बदरीं प्राप ॥</li>
			<li><b>छन्दः  –  </b> मालिनी॥</li>
		</ul>
		<p class="eng_meaning">Having thus occupied the throne of wisdom, not with a desire to establish his personal renown, but intent upon the permanent establishment of his school of Absolute monism, Sri Shankara appointed some disciples in places like Sringeri and left for penance to Badri (in the north) followed by other disciples. (210)</p>
		<p class="verse">
			२११. एवंप्रकारैः कलिकल्मषघ्नैः<br />शिवावतारस्य शुभैश्चरित्रैः ।<br />द्वात्रिंशदत्युज्ज्वलकीर्तिराशेः<br />समा व्यतीयुः किल शङ्करस्य॥१६ – ९६॥
		</p>
		<ul>
			<li><b>पदच्छेदः  –  </b> एवंप्रकारैः कलिकल्मषघ्नैः शिवावतारस्य शुभैश्चरित्रैः द्वात्रिंशत् अत्युज्ज्वलकीर्तिराशेः समा व्यतीयुः किल शङ्करस्य॥</li>
			<li><b>अन्वयः  –  </b>  एवंप्रकारैः कलिकल्मषघ्नैः शुभैश्चरित्रैः अत्युज्ज्वलकीर्तिराशेः समा शिवावतारस्य शङ्करस्य द्वात्रिंशत् व्यतीयुः किल ॥</li>
			<li><b>छन्दः  –  </b> आख्यानकी॥</li>
		</ul>
		<p class="eng_meaning">While Sri Shankara, the incarnation of Lord Siva, earned world wide fame on account of his illustrious acts, thirty – two years of his age had elapsed.</p>
		<p class="verse">
			२१२. भाष्यं भूष्यं सुशीलैरकलि कलिमलध्वंसि कैवल्यमूल्यं <br />हन्ताहन्ता समन्तात्कुमतिनतिकृता खण्डितापण्डितानाम् ।<br />सद्यो विद्योतिताऽसौ विपथविमथनैर्मुक्तिपद्यानवद्या<br />श्रेयो भूयो बुधानामधिकतरमितः शङ्करः किं करोतु॥१६ – ९७॥
		</p>
		<ul>
			<li><b>पदच्छेदः  –  </b> भाष्यं भूष्यं सुशीलैः अकलि कलिमलध्वंसि कैवल्यमूल्यं हन्त अहन्ता समन्तात् कुमतिनतिकृता खण्डिता अपण्डितानां सद्यो विद्योतिता असौ विपथविमथनैः मुक्तिपद्या अनवद्या श्रेयः भूयः बुधानामधिकतरमितः शङ्करः किं करोतु॥</li>
			<li><b>अन्वयः  –  </b> हन्त सुशीलैः भूष्यं कलिमलध्वंसि कैवल्यमूल्यं भाष्यं अकलि कुमतिनतिकृता अपण्डितानां अहन्ता समन्तात् खण्डिता विपथविमथनैः अनवद्या असौ मुक्तिपद्या सद्यः विद्योतिता भूयः बुधानाम् शङ्करः इतः अधिकतरं किं श्रेयः करोतु॥</li>
			<li><b>छन्दः  –  </b> स्रग्धरा॥</li>
		</ul>
		<p class="eng_meaning">Commentaries, capable of removing the ills of the ‘Kali Age’, instruments to obtain liberation, and fit to be adorned by every scholar, were written. He did many other extraordinary acts. The pride and arrogance of the half – baked scholars, who doted upon their being praised by others, was destroyed. The false doctrines of the atheists were annihilated and the path of emancipation leading to permanent pleasure was firmly established. What more can Sri Shankara do to the scholars? He completed what all he should do.</p>
		<p class="verse">
			२१३. इति कृतसुरकार्यं नेतुमाजग्मुरेनं<br />रजतशिखरशृङ्गं तुङ्गमीशावतारम् ।<br />विधिशतमखचन्द्रोपेन्द्रवाय्वग्निपूर्वाः<br />सुरनिकरवरेण्याः सर्षिसङ्घाः ससिद्धाः॥१६ – १०३॥
		</p>
		<ul>
			<li><b>पदच्छेदः  –  </b> इति कृतसुरकार्यं नेतुं आजग्मुः एनं रजतशिखरशृङ्गं तुङ्गमीशावतारं विधिशतमखचन्द्रोपेन्द्रवाय्वग्निपूर्वाः सुरनिकरवरेण्याः सर्षिसङ्घाः ससिद्धाः॥</li>
			<li><b>अन्वयः  –  </b> इति कृतसुरकार्यं तुङ्गमीशावतारं एनं विधिशतमखचन्द्रोपेन्द्रवाय्वग्निपूर्वाः सुरनिकरवरेण्याः सर्षिसङ्घाः ससिद्धाः रजतशिखरशृङ्गं नेतुं आजग्मुः ॥</li>
			<li><b>छन्दः  –  </b>  मालिनी॥</li>
		</ul>
		<p class="eng_meaning">The Gods Brahma, Indira, Moon, Vishnu, Vayu and Agni followed by many sages and realised souls, came to take Sri Shankara, the incarnation of Siva, who has fulfilled the aim of the Gods (the purpose of his descent on earth), to the Mount Kailasa.</p>
		<p class="verse">
			२१४. इन्द्रोपेन्द्रप्रधानैस्त्रिदशपरिवृढैः स्तूयमानः प्रसूनैः<br />दिव्यैरभ्यर्च्यमानः सरसिरुहभुवा दत्तहस्तावलम्बः ।<br />आरुह्योक्षाणमग्र्यं प्रकटितसुजटाजूटचन्द्रावतंसः <br />शृण्वन्नालोकशब्दं समुदितमृषिभिर्धाम नैजं प्रतस्थे॥१६ – १०७॥
		</p>
		<ul>
			<li><b>पदच्छेदः  –  </b> इन्द्रोपेन्द्रप्रधानैस्त्रिदशपरिवृढैः स्तूयमानः प्रसूनैः दिव्यैः अभ्यर्च्यमानः सरसिरुहभुवा दत्तहस्तावलम्बः आरुह्य उक्षाणमग्र्यं प्रकटितसुजटाजूटचन्द्रावतंसः शृण्वन् आलोकशब्दं समुदितं ऋषिभिः धाम नैजं प्रतस्थे॥</li>
			<li><b>अन्वयः  –  </b> इन्द्रोपेन्द्रप्रधानैस्त्रिदशपरिवृढैः स्तूयमानः दिव्यैः प्रसूनैः अभ्यर्च्यमानः सरसिरुहभुवा दत्तहस्तावलम्बः उक्षाणमग्र्यं आरुह्य प्रकटितसुजटाजूटचन्द्रावतंसः ऋषिभिः समुदितं आलोकशब्दं शृण्वन् नैजं धाम प्रतस्थे॥</li>
			<li><b>छन्दः  –  </b> स्रग्धरा॥</li>
		</ul>
		<p class="eng_meaning">Praised by the Gods Indra, Vishnu and others, worshipped with celestial flowers, held by his hand by Lord Brahma (the creator), the king among ascetics, got on the celestial bull. Immediately he was adorned by the crescent moon and matted hair, exhibited his divine form, and amidst victorious acclamations of the sages started towards His abode (Kailasa).</p>
	</section>
</body>
</html>
